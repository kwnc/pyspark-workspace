33955352
3

33955352
3

33955352
3

Recenzent:
prof. dr hab. Jacek Sroka
Redaktor prowadząca: Lidia Męzińska
Redakcja i korekta: Anna Kaniewska
Projekt okładki: Katarzyna Juras

Copyright © 2014
by Wydawnictwo Naukowe Scholar Spółka z o.o.

ISBN 978-83-7383-741-6
Wersja elektroniczna książki
doi 10.7366/9788373837416

Wydawnictwo Naukowe Scholar Spółka z o.o.
ul. Krakowskie Przedmieście 62, 00-322 Warszawa
tel./fax 22 828 93 91, 22 826 59 21, 22 828 95 63
dział handlowy: jak wyżej w. 105, 108
e-mail: info@scholar.com.pl
www.scholar.com.pl
Wydanie pierwsze
Skład i łamanie: WN Scholar (Stanisław Beczek)
Druk i oprawa: Mazowieckie Centrum Poligrafii, Marki

33955352
3

Spis treści
Od redaktorów  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 7
Krzysztof Łabędź
Świadomościowe uwarunkowania współpracy interpersonalnej w Polsce  .  . 16
Leszek Graniszewski
Uwarunkowania i przyczyny słabości dialogu społecznego w Polsce  .  .  .  .  . 26
Katarzyna Hełpa-Liszkowska
Kultura organizacyjna w procesie inicjowania
oraz funkcjonowania partnerstw lokalnych .  .  .  .  .  .  .  .  .  .  .  .  .  .  .  .  .  .  39
…

Małgorzata Słodowa-Hełpa
Partnerstwo jako recepta na sukces wspólnot lokalnych w wykorzystaniu
atutów glokalizacji – nowe możliwości w kleszczach starych barier,
nie tylko biurokracji  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 51
…

Łukasz Laszczyński
Partnerstwo publiczno-prywatne jako formuła współpracy sektorów
publicznego i prywatnego. Rozwiązania prawne i praktyka .  .  .  .  .  .  .  .  .  64
…

Marcin Szewczak
Prawne aspekty partnerstwa transgranicznego jako element kreowania
europejskiej przestrzeni administracyjnej  .  .  .  .  .  .  .  .  .  .  .  .  .  .  .  .  .  .  . 77
…

Lucyna Rajca
Zarządzanie przez partnerstwa  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 87
Aleksander Noworól
Zarządzanie rozwojem funkcjonalnych obszarów miejskich w świetle
koncepcji Adaptive Governance Elinor Ostrom .  .  .  .  .  .  .  .  .  .  .  .  .  .  .  .  99
…

Bogusław Kotarba
Zasady partnerstwa w wybranych działaniach samorządów gminnych  .  .  .111

33955352
3

6
Agnieszka Pawłowska, Anna Gąsior-Niemiec
Samorząd terytorialny jako architekt koalicji
na rzecz rozwoju lokalnego .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  123
Anna Kołomycew
Organizacje społeczne w strukturze partnerstw międzysektorowych
w województwie podkarpackim. Profesjonalizacja i formalizacja
jako konsekwencja zmian sektora społecznego .  .  .  .  .  .  .  .  .  .  .  .  .  .  .  .  137
…

Tomasz Potkański
Współpraca międzysamorządowa w Polsce: uwarunkowania instytucjonalne
i prawne, skala zjawiska oraz agenda badawcza w kontekście wyzwań
rozwojowych polskiego samorządu terytorialnego. Perspektywa praktyka
samorządowego .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  152
Paulina Łazutka
Specyfika związku celowego w Niemczech na przykładzie landu Bawarii.
Analiza prawnoporównawcza  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .165
…

Dorota Strus
Współdziałanie jednostek samorządu terytorialnego z organizacjami
pozarządowymi w procesie kreowania polityki publicznej w ochronie
środowiska .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  179
…

Monika Sidor
Rady działalności pożytku publicznego w największych miastach Polski .  .  191
Joanna Figura
Partnerstwo lokalne na rzecz zatrudnienia – powiatowe rady na rzecz
rynku pracy .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  203
Arkadiusz Nyzio
„Zielony Dół” – partnerstwo publiczno-pozarządowe w praktyce.
Studium przypadku .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  216
Wojciech Furman
Paradoks partnerstwa władzy politycznej i mediów .  .  .  .  .  .  .  .  .  .  .  .  .  226
Notki o Autorach  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .238

33955352
3

Od redaktorów

Od redaktorów

Współcześnie obserwujemy coraz większą popularność różnego typu partnerstw, będących instrumentem rządzenia i bardziej efektywnego świadczenia
usług w sferze publicznej oraz formą współpracy. Idea partnerstw – angażujących
zarówno przedstawicieli sektora publicznego, jak i społecznego oraz prywatnego
– ma tradycję sięgającą lat 70. XX wieku i doczekała się rozbudowanej teorii oraz
szeregu publikacji naukowych. Mimo to w praktyce partnerstwa nadal pozostają rozwiązaniem trudnym do wdrożenia, wymagającym woli, wzajemnego zrozumienia, współpracy oraz równoprawnych relacji pomiędzy zaangażowanymi
w nie podmiotami.
W zależności od kontekstu można wskazać różne typy partnerstw. Biorąc pod
uwagę specyfikę zaangażowanych podmiotów, partnerstwa dzieli się na publiczne
– zawierane pomiędzy instytucjami publicznymi, i publiczno-prywatne – zawierane pomiędzy instytucjami publicznymi i podmiotami niepublicznymi, a więc
zaliczanymi do sektora prywatnego (przedsiębiorstwa/podmioty gospodarcze)
oraz społecznego (pozarządowego) (Furmankiewicz 2006, s. 117–188).
W przypadku powołania dla realizacji konkretnego celu partnerstwa można
określić mianem problemowych (tematycznych). Czas ich funkcjonowania może
być z góry określony i powiązany z okresem niezbędnym dla osiągnięcia zakładanych efektów. Podmioty tego typu mogą mieć także długofalowy charakter
i być traktowane jako stały instrument polityk sektorowych. Wśród tego rodzaju
partnerstw można wskazać inicjatywy na rzecz rynku pracy i poprawy zatrudnienia, czy też coraz bardziej popularne partnerstwa na rzecz ekonomii społecznej.
Nieco inaczej jest w przypadku partnerstw terytorialnych, do których są zaliczane partnerstwa lokalne. Wprawdzie mogą one mieć charakter zadaniowy (zorientowany na rozwiązanie konkretnego problemu), jednak z reguły czynnikiem
wiążącym zaangażowane w nie podmioty jest fakt przynależności do określonej
wspólnoty terytorialnej, łączące się z tym poczucie odpowiedzialności za rozwój
danego obszaru oraz więzi z lokalną społecznością.
Z kolei ze względu na charakter udziału interesariuszy można wyróżnić
partnerstwa zarządcze – służące realizacji polityk publicznych i posiadające

33955352
3

8

Od redaktorów

kompetencje przyznane przez organy publiczne, decyzyjne – elitarne struktury
o charakterze ekskluzywnym, tworzone przez podmioty reprezentujące poszczególne sektory, oraz inkluzywne − podmioty angażujące obywateli w procesy decydowania publicznego (Pawłowska i in. 2014, s. 24; Munro i in. 2008, s. 61–79).
Chociaż poszczególne partnerstwa są zróżnicowane i specyficzne, to jednak
mają cechy wspólne, do których J. Hutchinson i M. Campbell zaliczyli m.in. koalicyjny charakter i oparcie działań na porozumieniu różnorodnych podmiotów,
dostrzeżenie zbieżnych celów, podział posiadanych przez partnerów zasobów
oraz ryzyka, a także korzyści (wzajemne) wynikające ze współpracy i występowanie efektu synergii (Hutchinson, Campbell 1998). Mimo stosunkowo wielu
doświadczeń związanych z funkcjonowaniem partnerstw ich specyfika nie została
do końca poznana, a same partnerstwa dość często postrzegane są jako tajemnicza „czarna skrzynka”, w przypadku której znane są tzw. wejścia (obejmujące
uczestniczące w partnerstwie podmioty, programy działania, projekty i środki
publiczne) oraz „wyjścia” (obejmujące „wartość dodaną” partnerstwa w postaci
nowo stworzonych miejsc pracy, nowych podmiotów gospodarczych), ale nie do
końca klarowne są same procesy działania tychże struktur (Local… 2001, s. 18).
Jednym z najbardziej do tej pory uregulowanych, zinstytucjonalizowanych
i prawnie dookreślonych typów partnerstw pozostają partnerstwa publiczno-prywatne. Do ich tworzenia i spopularyzowania przyczyniła się koncepcja Nowego
Zarządzania Publicznego (NZP), której próbę wdrożenia podjęto pod koniec lat
70. oraz w latach 80. XX wieku w systemach anglosaskich. Nowe Zarządzanie
Publiczne miało przezwyciężyć nieefektywny sposób dystrybucji środków publicznych, wprowadzić racjonalny system planowania działań w sferze publicznej, a jednocześnie znaleźć rozwiązanie na „odciążenie” sektora publicznego, dla
którego dotychczas funkcjonujący system welfare state okazał się zbyt kosztowny, nieefektywny, a jednocześnie stale poddawany presji społecznej i rosnącym
oczekiwaniom (Pollitt, Bouckaert 2011, s. 6).
Wśród szeregu założeń Nowego Zarządzania Publicznego wskazywano na
konieczność tworzenia rynków wewnętrznych i warunków do konkurowania
podmiotów w systemie dostarczania usług publicznych. Celem takiego podejścia miała być lepsza jakość usług oraz niższe koszty ich dostarczania, co miało
sprostać oczekiwaniom klientów (odbiorców usług). NZP jest kojarzone z komercjalizacją i prywatyzacją usług publicznych, deregulacją i otwarciem sektora
publicznego na nowych aktorów, a także próbami „przeszczepienia” metod zarządzania typowych dla podmiotów prywatnych (firm) (Savas 2000, s. 1736–1737).
Jednym z wiodących instrumentów NZP były partnerstwa publiczno-prywatne
(PPP). Ogólnie ujmując, miały one polegać na łączeniu możliwości i zasobów
sektora publicznego i prywatnego oraz podjęciu wspólnej realizacji przedsięwzięć o charakterze publicznym. Oparcie współpracy na umowie i doprecyzowanie warunków kooperacji miało gwarantować z jednej strony realizację przedsięwzięcia publicznego – na czym zależało administracji publicznej, a z drugiej zysk

33955352
3

Od redaktorów

9

(udział w zyskach) podmiotu prywatnego zaangażowanego w realizację przedsięwzięcia. Jak wskazali G.A. Hodge, C. Greve i A.E. Boardman, partnerstwa
publiczno-prywatne mimo wieloletniego dyskursu i analiz nadal są dość zagadkowe – jednocześnie atrakcyjne i ryzykowne. Jak zauważają wspomniani autorzy,
ich nowatorski charakter polegał przede wszystkim na zaangażowaniu środków
prywatnych w przedsięwzięcie publiczne, kompleksowej umowie między partnerem publicznym i prywatnym regulującej zobowiązania i zasady współpracy,
a co za tym szło, istotnie zmienionym charakterze rządzenia i odpowiedzialności
w sferze będącej przedmiotem umowy (Hodge i in. 2010, s. 3–4).
Należy wskazać, że PPP jest jednym z najdłużej obecnych w Polsce typów
partnerstw, chociaż regulacje dotyczące tej formuły współpracy przyjęto dopiero
w 2005 r., czyli gdy rozwiązania takie były już od wielu lat wdrażane w państwach
Europy Zachodniej. Gdy Polska „oswajała” się z partnerstwami dwusektorowymi, do jakich zaliczyć możemy PPP, w innych państwach coraz bardziej popularna stawała się nowa koncepcja rządzenia w sferze publicznej, tzw. podejście
governance, którego kluczowym elementem były partnerstwa wielosektorowe.
W uproszczeniu – ze względu na złożony charakter – koncepcja governance
była kolejnym etapem poszukiwań efektywnych rozwiązań w zakresie rządzenia
w sferze publicznej1. Bazowała na pewnych założeniach i instrumentach NZP,
ale jednocześnie miała niwelować braki, wypaczenia i nieefektywność poprzedniego podejścia. Governance, w odróżnieniu od NZP, zakładało oparcie systemu
sprawowania władzy i realizacji zadań publicznych na sieci powiązań, relacji
i kontaktów zróżnicowanych podmiotów/aktorów/interesariuszy (stakeholders)
oraz stworzeniu partnerstw terytorialnych celem zwiększenia efektywności działań i satysfakcji odbiorców usług publicznych. Podejście governance uwzględniało jeszcze jedną kwestię, która nie była aż tak wyraźna w przypadku NZP.
Chodziło tu o chęć partycypacji członków społeczności lokalnych w procesie
decydowania o kierunkach rozwoju ich jednostki terytorialnej. Partnerstwa tworzone na gruncie tego podejścia miały być odpowiedzią na aktywność społeczną i dążenie do włączenia się członków społeczności lokalnych w działania na
rzecz sfery publicznej. O ile „współrządzenie” – jak można tłumaczyć governance (Pawłowska i in. 2014) – pozostaje kwestią sporną z uwagi na prawnie
ograniczone możliwości włączenia członków społeczności lokalnych w procesy
podejmowania decyzji, o tyle „współdecydowanie”, rozumiane jako opiniowanie
projektów aktów prawnych, dokumentów strategicznych i planistycznych czy też
zgłaszanie pomysłów w zakresie rozwoju jednostki terytorialnej – wydaje się
1
Z uwagi na złożoność i wielość odmian koncepcji governance w tym miejscu governance
jest rozumiane jako system rządzenia (współrządzenia) oparty na szerokim zaangażowaniu w kreowanie sfery publicznej pozostałych aktorów, tj. przedstawicieli sektora społecznego, prywatnego,
a także innych instytucji publicznych i władz operujących na innych poziomach decyzyjnych. Tym
samym jest bardziej zbliżone do network governance i/lub collaborative governance. Szerzej na
temat koncepcji governance i jej odmian: Pawłowska i in. 2014, s. 16–26.

33955352
3

10

Od redaktorów

otwarte i dostępne dla członków społeczności lokalnych i jest wręcz idealne dla
powstających partnerstw.
Partnerstwa międzysektorowe (wielosektorowe) są formą współpracy, która
teoretycznie najlepiej wpisuje się w założenia koncepcji governance, ich celem
bowiem jest instytucjonalizacja (choć niekoniecznie formalizacja) współpracy
nawiązanej z uwagi na zbliżone potrzeby i oczekiwania społeczności (na przykład dotyczące określonych aspektów rozwoju lokalnego, poprawy sytuacji na
rynku pracy, rozbudowy lokalnej infrastruktury technicznej lub komunikacyjnej).
Połączenie zróżnicowanych zasobów, doświadczeń i możliwości, a także odmiennych sposobów oceny danej sytuacji może zwiększać efektywność wspólnych
przedsięwzięć. W tym kontekście partnerstwa są formą „zbiorowego działania”,
instrumentem o charakterze inkluzyjnym, którego obecność przy okazji redukuje
koszty implementacji przyjmowanych rozwiązań i eliminuje problem odgórnie
narzuconych decyzji (Gąsior-Niemiec, Kołomycew 2013, s. 57–58).
Partnerstwa stanowią nie tylko element koncepcji teoretycznych, takich jak
NZP czy governance oraz akademickiego dyskursu naukowego, ale także coraz
częściej są rekomendowane przez instytucje Unii Europejskiej, krajowe podmioty
publiczne i traktowane jako instrument realizacji polityk publicznych wdrażanych na poziomie europejskim, krajowym, regionalnym i lokalnym.
Jednym z najdłużej funkcjonujących typów partnerstw zainicjowanych przez
instytucje Unii Europejskiej są partnerstwa w formule Lokalnych Grup Działania
(LGD). Oprócz PPP należą do najbardziej uregulowanych i sformalizowanych typów partnerstw, a jednocześnie są wiodącym instrumentem europejskiej polityki
adresowanej do obszarów wiejskich. Partnerstwa trójsektorowe w formule LGD
były wdrażane na obszarach wiejskich wszystkich państw członkowskich Unii od
1991 r. w ramach tzw. podejścia LEADER. Oczekiwano, że będą one instrumentem społeczno-gospodarczego rozwoju obszarów wiejskich. Partnerstwa (LGD)
miały zrzeszać członków społeczności lokalnych reprezentujących różne sektory
(publiczny, społeczny i gospodarczy) w celu podejmowania wspólnych działań
na rzecz poprawy sytuacji w danej jednostce (oddolność i terytorialność działań).
Doświadczenia i sukcesy LGD sprawiły, że stały się one wzorcem do wdrażania
partnerstw jako instrumentu także w innych dziedzinach, m.in. rybołówstwa, jako
Rybackie Lokalne Grupy Działania (Rozporządzenie… 2006; Fisheries…).
Ponadto partnerstwa jako instrument angażowania społeczności w sprawy publiczne i włączania ich w procesy kreowania rozwoju lokalnego stały
się podstawą koncepcji tzw. rozwoju kierowanego przez społeczność lokalną
(Community-led Local Development), będącej jednym z instrumentów realizacji założeń polityki spójności UE oraz celów strategii Europa 2020 (Cohesion…
2013). Oznacza to rozszerzenie w państwach europejskich idei partnerstw terytorialnych, tworzonych dotychczas na obszarach wiejskich (bądź mających charakter problemowy, np. dotyczący rybołówstwa), na inne płaszczyzny rozwoju
społeczno-gospodarczego.

33955352
3

Od redaktorów

11

Obserwowana obecnie wielość i różnorodność partnerstw, ich rosnąca popularność jako instrumentu współpracy na poziomie lokalnym, a także narzędzia
realizacji polityk sektorowych sprawiają, że stały się one interesujące pod względem poznawczym i stanowią przedmiot badań podejmowanych na gruncie wielu
dyscyplin nauki. Poza niewątpliwymi zaletami, do których zaliczyć można partycypacyjny charakter podejmowanych przedsięwzięć, włączenie społeczne, aktywizację członków wspólnot lokalnych, kooperację międzysektorową na poziomie
lokalnym (zorientowaną na pobudzanie rozwoju danego terenu lub też działania
w określonej sferze), zaangażowanie szerszego grona podmiotów w kreowanie
sfery publicznej, łączenie zasobów i możliwości działania, a tym samym redukcję
kosztów wdrażania decyzji podejmowanych przez władze lokalne, należy także
zwrócić uwagę na szereg ograniczeń tej formuły.
Jak się bowiem okazuje, w Polsce z założenia oddolny charakter partnerstw
w praktyce rzadko był główną siłą sprawczą ich powstania. Niezbędnymi w tym
procesie liderami z reguły okazywali się przedstawiciele sektora publicznego.
Inną kwestią dotyczącą rosnącej obecnie popularności partnerstw są dostępne
środki finansowe (w tym pochodzące z UE) na ich tworzenie i funkcjonowanie. Pojawia się wątpliwość, czy wszystkie nowo powstałe w ostatnich latach
partnerstwa są wyrazem oddolnych działań społeczności lokalnych, potrzeb oraz
faktycznej chęci włączenia się w procesy kształtowania sfery publicznej. Czy
mają może fikcyjny charakter i są okazją do wykorzystania dostępnego wsparcia?
Z rozszerzeniem katalogu podmiotów odpowiedzialnych za kształtowanie sfery publicznej wiąże się kwestia odpowiedzialności za realizowane w niej zadania
oraz zakres sprawowanej władzy i odpowiedzialności. Czy sieciowe, stosunkowo
luźne (mimo niejednokrotnie silnego sformalizowania) struktury, jakimi są partnerstwa, mogą przejąć część zadań władz publicznych? Jaka będzie przyszłość
partnerstw? I w jakim stopniu wpiszą się w procesy kreowania polityk publicznych
oraz wspierania rozwoju na poziomie lokalnym? Czy i jak głęboko idea partnerstw
i potrzeba współpracy jest zakorzeniona w świadomości społeczności lokalnych?
Czy współczesne społeczeństwo polskie jest na tyle dojrzałe i zmotywowane, aby
współpracować w sferze publicznej w takiej formie? Między innymi odpowiedzi
na te pytania poszukiwali autorzy poszczególnych rozdziałów monografii.
Partnerstwo to przede wszystkim współpraca. Uwarunkowaniami, które wpływają na nią w podstawowy sposób, są kwestie kulturowe i mentalne. Problemem
tym zajął się Krzysztof Łabędź, który podkreślił rolę zaufania we wzajemnych
relacjach społecznych. Przedstawiając w oparciu o wyniki badań rzeczywisty stan
współdziałania w polskim społeczeństwie i analizując kontekst sytuacyjny kształtujący normy zaufania, doszedł do wniosku, że w Polsce mamy do czynienia
z okolicznościami sprzyjającymi bardziej kształtowaniu się kultury nieufności
niż kultury zaufania. Jedną z form sprzyjających współpracy i budowie zaufania
w życiu publicznym jest dialog społeczny. Analizę jego stanu zawiera opracowanie Leszka Graniszewskiego. Autor koncentruje się na dialogu korporacyjnym

33955352
3

12

Od redaktorów

między rządem i przedstawicielami władzy publicznej a reprezentantami pracowników – związkami zawodowymi − i przedsiębiorców/pracodawców, toczącym się po 1989 r. Wskazuje na szereg uwarunkowań dialogu o charakterze społeczno-gospodarczym oraz prawno-instytucjonalnym. Podkreśla, że przyczyną
jego niskiej efektywności są między innymi kwestie kulturowe, upolitycznienie,
nieefektywne ramy organizacyjno-instytucjonalne oraz problemy o charakterze
personalnym. Z kolei na rolę kultury organizacyjnej w budowaniu partnerstw
wskazuje Katarzyna Hełpa-Liszkowska. W artykule zaprezentowała istotę, funkcje i modele kultury organizacyjnej oraz poddała analizie jej wpływ na skuteczność partnerstw. Podkreśliła również potrzebę wykorzystania wiedzy o kulturze organizacyjnej, co mogłoby pozytywnie wpłynąć na skuteczność i trwałość
partnerstw.
O tym, jak istotną rolę mogą odegrać partnerstwa w rozwoju lokalnym, traktuje opracowanie Małgorzaty Słodowej-Hełpy. Autorka wskazuje zasady warunkujące udane partnerstwa i analizuje je w kontekście różnorodnych wyzwań, w tym
wynikających z globalizacji. Zwraca również uwagę na wzrost konkurencji,
zarówno pomiędzy podmiotami gospodarczymi, jak i jednostkami terytorialnymi – samorządami, przy czym udowadnia, że konkurencja nie musi wykluczać
kooperacji.
Cechą partnerstw, w które zaangażowane są podmioty publiczne, jest podleganie regulacjom prawnym w znacznie większym zakresie niż w przypadku
partnerstw społecznych czy prywatnych. Wynika to ze specyfiki sektora publicznego, wypełniającego funkcje administracyjne i władcze. Problemom tym zostały poświęcone dwa kolejne artykuły: Łukasza Laszczyńskiego oraz Marcina
Szewczaka. Pierwszy z autorów skoncentrował się na analizie przepisów ustawy
o partnerstwie publiczno-prywatnym w kontekście roli, jaką PPP odgrywa w procesie realizacji zadań publicznych. Drugi poruszył mało eksplorowaną problematykę prawnego unormowania partnerstw transgranicznych, będących w jego
ocenie częścią europejskiej przestrzeni administracyjnej. Koncentrując się na
regulacjach odnoszących się do dwóch ważnych podmiotów współpracy transgranicznej – samorządów (zwłaszcza województw) oraz euroregionów, doszedł
do wniosku, że dla tych drugich brak jest miejsca w obecnym systemie administrowania rozwojem regionalnym, co skutkuje niewykorzystaniem potencjału,
jaki ze sobą niosą.
Kolejny artykuł dotyczy wykorzystania partnerstw jako sposobu zarządzania
na poziomie lokalnym. Lucyna Rajca na przykładzie doświadczeń angielskich
lokalnych partnerstw strategicznych (częściowo również partnerstw funkcjonujących w Polsce) zaprezentowała problemy i dylematy, jakie łączą się z praktycznym stosowaniem tego rozwiązania. Jak wskazała, doświadczenia brytyjskie
nie napawają optymizmem, gdyż w tym kraju partnerstwa międzysektorowe
nie spełniły pokładanych w nich oczekiwań. Jest to zresztą problem nie tylko
Wielkiej Brytanii, lecz także innych krajów europejskich, w których obserwuje

33955352
3

Od redaktorów

13

się rozdźwięk między teorią i polityczną poprawnością a rzeczywistością społeczną. Aleksander Noworól zwrócił uwagę na zachodzące współcześnie zmiany
uwarunkowań mających wpływ na „współzarządzanie sprawami publicznymi”.
Analizie poddał między innymi problem zaufania w komunikowaniu społecznym, zależności między systemem kulturowym Polski a trwałymi „matrycami
instytucjonalnymi”, a na tym tle rolę obszarów funkcjonalnych w polityce regionalnej i współpracy terytorialnej, ze szczególnym uwzględnieniem funkcjonalnych obszarów miejskich. Zidentyfikowane ograniczenia i bariery skłoniły
autora do zaproponowania „modelu myślowego, który pozwoliłby przekraczać
istniejące ograniczenia”, opartego na dorobku E. Ostrom w zakresie ekonomii
instytucjonalnej.
Problem uwarunkowań, które wpływają na zakres i sposób angażowania się
samorządów terytorialnych w partnerstwa, i wynikające z tego konsekwencje, są
przedmiotem analizy podjętej przez Bogusława Kotarbę, którego zdaniem obowiązujące w Polsce rozwiązania prawno-instytucjonalne sprzyjają raczej angażowaniu się samorządów w partnerstwa sformalizowane. Jednak oprócz bezpośredniego uczestnictwa w takich formach istnieją możliwości stosowania przez
władze lokalne w bieżącej działalności zasad charakterystycznych dla partnerstw,
co może korzystnie wpłynąć na angażowanie mieszkańców w procesy decyzyjne
i zarządcze.
Agnieszka Pawłowska i Anna Gąsior-Niemiec poświęciły opracowanie ocenie roli samorządów lokalnych w budowie koalicji na rzecz rozwoju jednostek
terytorialnych. Na podstawie badań Lokalnych Grup Działania, przeprowadzonych w województwie podkarpackim, przedstawiły możliwości i doświadczenia
lokalnych władz publicznych jako „podmiotów inspirujących powstawanie sieci
i/lub koalicji rozmaitych aktorów, zmierzających do zdynamizowania rozwoju
społeczności lokalnej”. Badania wykazały, że dominująca w tym zakresie rola
samorządów terytorialnych ma źródło nie tylko w podstawach prawnych, lecz
także w szerokiej akceptacji społecznej. Natomiast Anna Kołomycew dokonała analizy roli organizacji pozarządowych, jaką odegrały w procesie tworzenia
w województwie podkarpackim partnerstw międzysektorowych w formule lokalnych grup działania. W opracowaniu wskazała ponadto konsekwencje odgórnie
narzuconej konieczności profesjonalizacji i formalizacji podmiotów społecznych
zaangażowanych w lokalne partnerstwa.
Mimo szczególnej roli, jaką odgrywają/mogą odgrywać w rozwoju lokalnym partnerstwa międzysektorowe, nie powinno się ignorować również innych
ich form. Do takich należą na przykład partnerstwa o charakterze branżowym.
Problematyce tej poświęcił artykuł Tomasz Potkański, który przedstawił intensyfikującą się współpracę samorządów terytorialnych w kontekście regulacji prawnych, wyzwań rozwojowych jawiących się przed władzami lokalnymi, jak również europejskich polityk publicznych. Z kolei Paulina Łazutka
poruszyła problemy współpracy komunalnej w Niemczech. Scharakteryzowała

33955352
3

14

Od redaktorów

publicznoprawną formę współdziałania, jaką jest w Bawarii związek celowy, jak
również zwróciła uwagę na podobieństwa i różnice występujące między związkiem celowym w Bawarii a związkami międzygminnymi w Polsce. Natomiast
Dorota Strus podjęła problematykę współpracy samorządów terytorialnych z organizacjami pozarządowymi. Skoncentrowała się na kwestiach dotyczących kreowania przez jednostki samorządu terytorialnego polityki publicznej w ochronie
środowiska na poziomie lokalnym. Zwróciła uwagę na uwarunkowania wewnętrzne i zewnętrzne współpracy samorządów z organizacjami pozarządowymi oraz udział aktorów niepublicznych w tworzeniu i realizacji polityki ochrony
środowiska. Przeprowadzone badania skłoniły ją do uznania współpracy między
administracją samorządową a organizacjami pozarządowymi za niezadowalającą.
Platformą dialogu władz publicznych z organizacjami pozarządowymi powinny być między innymi rady działalności pożytku publicznego, mające umocowanie w ustawie o działalności pożytku publicznego i o wolontariacie. Jednak czy są
faktycznie formą dialogu obywatelskiego odzwierciedlającego ideę partnerstwa
pomiędzy samorządem a organizacjami pozarządowymi? Jak dowiodła Monika
Sidor na podstawie badań dotyczących funkcjonowania rad pożytku publicznego w dziesięciu największych miastach Polski, współdziałanie władz lokalnych
z tymi podmiotami wykazuje szereg mankamentów, a udzielenie jednoznacznej
odpowiedzi na tak sformułowane pytanie jest trudne. Ciałem o podobnym charakterze jak rady działalności pożytku publicznego są rady rynku pracy, działające
z kolei na podstawie ustawy o promocji zatrudnienia i instytucjach rynku pracy.
Analizę ich możliwej roli w rozwoju partnerstw lokalnych na rzecz zatrudnienia
przeprowadziła Joanna Figura.
Arkadiusz Nyzio zrekonstruował ogólnopolską debatę, która odbyła się
w 2013 r., a dotyczyła problemów współpracy wojewody małopolskiego
z Ośrodkiem Recepcyjno-Szkoleniowym „Zielony Dół” w Krakowie – spółką
działającą non profit, powołaną przez organizacje pozarządowe w celu pomocy
osobom z problemami psychicznymi. Nieprzedłużenie przez wojewodę umowy
najmu lokalu stało się powodem nieporozumień i wzbudziło sporo kontrowersji.
Opisana w studium przypadku historia wskazuje na szereg problemów i niebezpieczeństw, jakie pojawiają się w kontaktach administracji rządowej (czy szerzej,
publicznej) z organizacjami społecznymi.
Monografię zamyka opracowanie Wojciecha Furmana, w którym zwrócił uwagę na istotny problem relacji władza–media. Na podstawie przeprowadzonych
badań dokonał oceny typów wzajemnych interakcji. W toku analizy szukał odpowiedzi na pytanie „o partnerstwo polityków i dziennikarzy lub też o brak takiego
partnerstwa, czyli o wystąpienie rywalizacji albo nawet konfliktu”. Doszedł do
wniosku, że w badanych przypadkach dziennikarze najczęściej „prezentowali się
jako zdystansowani sprawozdawcy, świadczący usługi dla swoich odbiorców,
a jeśli już prowadzili dyskusje lub w nich uczestniczyli, to z treści ich wypowiedzi wcale nie wynikało, że były to dyskusje z władzą”.

33955352
3

Od redaktorów

15

Celem redaktorów niniejszej publikacji było zaprezentowanie dość obszernego już dorobku naukowego dotyczącego partnerstw, dokonanie przeglądu istniejących rozwiązań, a także przedstawienie problemów i trudności związanych
z tworzeniem i działalnością partnerstw oraz z ich przyszłością. Z uwagi na złożoność i obszerność problematyki opracowanie z pewnością jej nie wyczerpuje.
Dokonując wyboru tematów poruszanych w poszczególnych rozdziałach, redaktorzy kierowali się chęcią jak najpełniejszego przedstawienia różnych aspektów
funkcjonowania tych form współpracy, mając jednocześnie świadomość, że szereg zagadnień z nimi związanych nadal wymaga pogłębionych badań.
Anna Kołomycew
Bogusław Kotarba
Bibliografia
Cohesion Policy 2014–2020, The new rules and legislation governing the next round of
EU Cohesion Policy investment for 2014–2020 have been formally endorsed by the
Council of the European Union in December 2013, http://ec.europa.eu/regional_policy/sources/docgener/informat/2014/community_en.pdf (3.08.2014).
Fisheries Farnet, https://webgate.ec.europa.eu/fpfis/cms/farnet/tools/flags (3.08.2014).
Furmankiewicz M. 2006, Współpraca międzysektorowa w ramach „partnerstw terytorialnych” na obszarach wiejskich w Polsce, „Studia Regionalne i Lokalne” 2 (24).
Gąsior-Niemiec A., Kołomycew A. 2013, Nowe modele rządzenia – wyzwania dla Polski
Wschodniej. Ograniczenia sieciowych i partnerskich podejść do zarządzania rozwojem lokalnym (na przykładzie województwa podkarpackiego), „Zeszyty Naukowe
WSEI, seria: EKONOMIA” 6 (1).
Hodge G.A., Greve C., Boardman A.E. 2010, Introduction: PPP phenomenon and its
evaluation [w:] G.A. Hodge, C. Greve, A.E. Boardman (red.), International Handbook
on Public-Private Partnerships, Cheltenham: Edward Elgar Publishing.
Hutchinson J., Campbell M., Working in Partnership: Lessons from the Literature, 1998,
Leeds: Policy Research Institute, Leeds Metropolitan University, http://webarchive.
nationalarchives.gov.uk/20130401151715/http://www.education.gov.uk/publications/
eOrderingDownload/RB63.pdf (3.08.2014).
Local Partnerships for Better Governance, 2001, Paris: OECD Territorial Economy.
Munro H., Roberts M., Skelcher C. 2008, Partnership governance and democratic effectiveness: Community leaders and public managers as dual intermediaries, „Public
Policy and Administration” 23 (1).
Pawłowska A., Gąsior-Niemiec A., Kołomycew A. 2014, Partnerstwa międzysektorowe
na obszarach wiejskich. Studium przypadku lokalnych grup działania w województwie
podkarpackim, Warszawa: Wydawnictwo Naukowe Scholar.
Pollitt Ch., Bouckaert G. 2011, Public Management Reform. A Comparative Analysis:
New Public Management, Governance, and the Neo-Weberian State, New York:
Oxford University Press.
Rozporządzenie Rady (WE) nr 1198/2006 z dnia 27 lipca 2006 r. w sprawie Europejskiego
Funduszu Rybackiego, Dz.U. L 223 z 15.8.2006.
Savas E.S. 2000, Privatization and the New Public Management, „Fordham Urban Law
Journal” 28 (5).

33955352
3

Krzysztof Łabędź

Świadomościowe uwarunkowania współpracy
interpersonalnej w Polsce
Wstęp
Najogólniej mówiąc, w Polsce mamy do czynienia ze słabą aktywnością społeczną w sferze publicznej, zarówno jeśli chodzi o uczestnictwo w organizacjach
pozarządowych i innych formach składających się na społeczeństwo obywatelskie, jak i partycypację polityczną. Analizując przyczyny takiego stanu rzeczy,
większość autorów wiąże je z cechami kapitału społecznego, pojęcia złożonego, różnie rozumianego, trudnego do operacjonalizacji. Sądzę, że na potrzeby
niniejszego tekstu wystarczy określenie przyjęte w Strategii Rozwoju Kapitału
Społecznego 2020, przyjętej uchwałą Rady Ministrów w maju 2013 r. W dokumencie tym „kapitał społeczny rozumiany jest jako wynikająca z zaufania oraz
obowiązujących norm i wzorów postępowania, zdolność do mobilizacji i łączenia
zasobów, która sprzyja kreatywności oraz wzmacnia wolę współpracy i porozumienia w osiąganiu wspólnych celów” (Strategia… 2013, s. 37). Określenie to
wyraźnie sygnalizuje, że przyczyn słabości współdziałania społecznego należy
upatrywać w świadomości społecznej − zaufanie, normy i wzory, wola współpracy i porozumienia to składniki kapitału społecznego, których stan w społeczeństwie polskim będzie przedmiotem opisu w tym tekście. Założeniem jest stwierdzenie, że ostatecznie każda współpraca zależy od działających ludzi, ich postaw,
emocji, fobii itp. Celem będzie zatem przedstawienie słabości kapitału społecznego (można sądzić, że pewne przekonania o wartości współpracy i współdziałania
mają charakter wartości jedynie uznawanych, a nie odczuwanych) oraz trwałego
(kulturowego) charakteru tej słabości.
Kultura zaufania – kultura nieufności
Ze współdziałaniem ludzi (które, przy zaistnieniu pewnych warunków, można utożsamiać ze społeczeństwem obywatelskim) wiąże się szereg problemów,
w tym m.in. często pojawiające się w literaturze sytuacje określane jako „dylemat więźnia” (podkreślający wagę zaufania i współdziałania), problem „pasażera
na gapę” (sygnalizujący możliwość korzystania z efektów bez włączania się do
współdziałania) czy „wspólnego pastwiska” (dotyczący znaczenia przestrzegania

33955352
3

Świadomościowe uwarunkowania współpracy interpersonalnej w Polsce

17

umów). Wszyscy autorzy rozważający kwestię uwarunkowań współpracy, współdziałania czy partnerstwa (to ostatnie z reguły odnoszone jest do współpracy
grupowej czy instytucjonalnej) są zgodni co do tego, że podstawowym czynnikiem jest zaufanie. Jego rangę najdobitniej chyba ujął Piotr Sztompka, tytułując
jedną ze swoich książek Zaufanie. Fundament społeczeństwa (Sztompka 2007).
Analizując problematykę zaufania, posłużył się rozróżnieniem kultury zaufania
i kultury nieufności, co może być bardzo przydatne w analizie sytuacji, z którą
mamy do czynienia w Polsce. Ponieważ trudno jednoznacznie stwierdzić, czy
mamy do czynienia z kulturą zaufania czy nieufności, poniżej zostaną przedstawione czynniki warunkujące ukształtowanie się którejś z nich, znajdujące odbicie
w wynikach badania opinii społecznej.
O rzeczywistym stanie współdziałania w społeczeństwie polskim można wnosić na podstawie głównych wskaźników najczęściej przytaczanych w charakterystyce społeczeństwa obywatelskiego. W 2013 r. przynależność do organizacji
społecznych (stowarzyszeń, partii, związków, rad, komitetów, grup religijnych
itp.) deklarowało 13,7% badanych, z których tylko 72,2% podejmowało jakieś
działania związane z przynależnością (w stosunku do wszystkich badanych
stanowiło to 9,9%). Najczęściej przyznawano się do przynależności do organizacji religijnych (23,9%) oraz sportowych (15,3%) (Czapiński 2013, s. 287).
Podejmowanie działań na rzecz własnej społeczności na przestrzeni dwóch lat
poprzedzających badanie zadeklarowało 15,2%, podejmowanie nieodpłatnej pracy lub świadczenie usług na rzecz innych osób lub organizacji społecznej, czyli
np. działania o charakterze pomocy sąsiedzkiej czy w charakterze wolontariuszy,
deklarowało w 2011 r. 19,6%. 17% badanych stwierdziło, że brali udział w zebraniach publicznych w ciągu ostatniego roku (ibidem, s. 26). Dodać można, że
po krótkim okresie (w latach 1980−1981) nastąpił trwały, jak się wydaje, powrót
do „próżni socjologicznej”, czyli sytuacji, w której żadne organizacje społeczne
nie są traktowane jako wartościowe – brak poczucia więzi lub słabą więź z jakąkolwiek organizacją społeczną zadeklarowało 92% badanych (w przypadku partii
politycznych było to 94%), natomiast 2,7% identyfikowało się z jakąś organizacją
społeczną, a 1,5% z partią (Więzi… 2008). Wskaźniki te, choć podlegają pewnym
zmianom, w zasadzie utrzymują się od lat na podobnym poziomie, a w porównaniu z sytuacją w innych krajach europejskich Polska zajmuje pod tym względem
ostatnie lub jedno z ostatnich miejsc.
Warto też dodać, że przytoczone wskaźniki obejmują najprawdopodobniej
także lokalne inicjatywy i ruchy społeczne, których charakterystyka wiele mówi
o pewnych tendencjach w funkcjonowaniu polskiego społeczeństwa obywatelskiego. Pewną specyfiką różnego typu ruchów i grup lokalnych (najczęściej
sąsiedzkich), które spontanicznie powstają dla realizacji jakiegoś celu (np. niedopuszczenie do pewnych inwestycji), jest to, że w momencie kiedy problem
przestaje występować, rozwiązują się, nie zostawiając po sobie żadnych struktur.
Inna ich cecha to fakt, że uczestnictwo w tego rodzaju aktywności występuje

33955352
3

18

Krzysztof Łabędź

najczęściej dopiero po ujawnieniu się jakiegoś konfliktu (np. zamknięcie szkoły),
a nie na etapie planowania i podejmowania decyzji. Można zatem powiedzieć, że
nawet ci, którzy wykazują aktywność w sferze publicznej, wolą doraźnie protestować, niż w sposób trwały brać udział w funkcjonowaniu własnej społeczności
– jest to traktowane jako domena aktywności władz.
Słabość współdziałania w sferze publicznej występuje pomimo deklarowanych w trakcie badań przekonań z tym związanych: w 2012 r. 81% badanych
stwierdziło, że działając wspólnie z innymi ludźmi, można osiągnąć więcej
niż samemu, 72% wybrało odpowiedź, że ludzie tacy jak respondent, działając
wspólnie z innymi, mogą pomóc potrzebującym lub rozwiązać niektóre problemy swojego środowiska, 47% byłoby skłonnych pomagać komuś spoza rodziny
w dobrowolnej i nieodpłatnej pracy na rzecz środowiska albo potrzebujących
(Grabowska 2012, s. 39–41). W oparciu o tego rodzaju deklaracje można powiedzieć, że w społeczeństwie polskim doceniane jest znaczenie współpracy, co
powinno sprzyjać wspólnie podejmowanej aktywności, wydaje się natomiast, jak
już wspomniano wyżej, że jest to wartość jedynie uznawana (podobnie jak np.
udział w wyborach).
Realizacja zarysowanego wyżej celu tego tekstu wymaga zdefiniowania
dwóch wymienionych typów kultury. Kultura zaufania to „uogólnione zaufanie
przenikające całą zbiorowość i traktowane jako obowiązująca reguła postępowania”, natomiast kultura nieufności (cynizmu) to „rozpowszechniona i uogólniona
podejrzliwość w stosunku do osób i instytucji, nakazująca nieustannie monitorować i kontrolować ich działania w obawie przed oszustwami, nadużyciami,
kłamstwami, nierzetelnością, spiskami i konspiracją” (Sztompka 2002, s. 326).
Dla zobrazowania kultury nieufności i jej konsekwencji można przytoczyć słowa
Ruth Benedict opisujące kulturę mieszkańców wyspy Dobu, w której lęk i poczucie zagrożenia były zasadą przenikającą wszystkie sfery życia społeczności: „Są
zdradzieccy i nie uznają żadnych praw. Nawet między nimi panuje nieograniczone prawo pięści. (…) stawiają wysoko wrogość i zdradę jako szanowane w tej
społeczności cnoty. (…) Do tych celów każdy rozporządza siłami magicznymi
i (…) korzysta z nich przy każdej sposobności. (…) Ludzie, z którymi człowiek
ma codziennie do czynienia, to czarownice i czarownicy, zagrażający jego interesom” (Benedict 2002, s. 221–222). W efekcie człowiek nie może nigdy czuć się
bezpiecznie: „Cała egzystencja Dobuańczyków jest »walką na noże«, każdą korzyść uzyskuje się kosztem pokonanego rywala”. Konflikty mają przebieg skryty
i zdradziecki, a „Człowiekiem dobrym, takim, któremu się powiodło, jest ten,
który cichcem wysadził drugiego z siodła” (ibidem, s. 232).
Sztompka stwierdził, że na ukształtowanie się kultury zaufania czy nieufności wpływa dziedzictwo historyczne, ale przede wszystkim charakter aktualnego
kontekstu sytuacyjnego (strukturalnego). Znaczenie uwarunkowań kulturowych
zaufania (zaufanie lub nieufność staje się normą społeczną) rośnie w odniesieniu do obiektów abstrakcyjnych, złożonych (instytucji, urzędów, firm, ustrojów

33955352
3

Świadomościowe uwarunkowania współpracy interpersonalnej w Polsce

19

itd.), w stosunku do których nie mamy wystarczających informacji i kompetencji.
Pierwszym czynnikiem, który cytowany autor wyróżnił w ramach kontekstu sytuacyjnego, jest stabilność normatywna (której przeciwieństwem jest anomia), istniejąca wtedy, kiedy normy prawne, moralne, zwyczajowe gwarantują m.in. sprawiedliwość, bezpieczeństwo socjalne, ochronę obywateli, prawa podmiotowe itp.
Drugi czynnik to przejrzystość organizacji społecznej – budowa, racje istnienia,
zasady działania, kompetencje, rezultaty są znane i zrozumiałe (przeciwieństwem
jest niejasność i tajemniczość). Trzeci stanowi trwałość porządku społecznego,
która w oczywisty sposób nie występuje w sytuacji radykalnej zmiany społecznej. Kolejny czynnik to podporządkowanie władzy regułom prawa (przeciwieństwem jest arbitralność i brak odpowiedzialności władzy) – ograniczenie kompetencji, ramy proceduralne, nadzór i kontrola nad urzędnikami, wieloinstancyjność
i możliwość odwołania się od decyzji itp. Ostatnim wymienionym czynnikiem
jest realizowanie uprawnień i egzekwowanie obowiązków (przeciwieństwem
bezsilność obywateli i permisywność władzy), czemu służy istnienie i działanie
niezależnych instytucji, do których można się odwołać dla ochrony zagrożonych
uprawnień (sądy, trybunały), oraz instytucji wymuszających realizację obowiązków (prokuratura, policja) (Sztompka 2002, s. 318–319)1.
Jak już wyżej wspomniano, niemożliwe wydaje się dokonanie jednoznacznej
interpretacji, czy w Polsce mamy do czynienia z kulturą zaufania czy nieufności.
Zatem nie stawiając sobie takiego celu, poniżej przedstawię poziom zaufania do
różnych podmiotów występujący w społeczeństwie polskim oraz treści świadomości społecznej związane z wymienionymi wyżej czynnikami kontekstu strukturalnego kształtującymi taką czy inną kulturę.
Słabość społeczeństwa obywatelskiego tłumaczy się najczęściej przez odwołanie do niskiego poziomu zaufania, z którym mamy w Polsce do czynienia, co
znajduje potwierdzenie w wynikach wielu badań. Na pytanie, czy większości
ludzi można ufać, twierdząco odpowiedziało w 2013 r. jedynie 12,2% badanych,
natomiast odpowiedź, że w kontaktach z ludźmi ostrożności nigdy za wiele, wybrało 77,3% (Czapiński 2013, s. 286). Podobne wyniki uzyskano w innych badaniach przeprowadzonych w styczniu 2014 r. – większości ludzi można ufać
– 22%, w stosunkach z innymi trzeba być bardzo ostrożnym – 75% (Zaufanie…
2014). W badaniach tych pytano również o zaufanie do partnerów w interesach
– 33% stwierdziło, że takie podejście się opłaca, natomiast 40%, że zaufanie
do partnerów w interesach na ogół źle się kończy; ponadto 55% respondentów
stwierdziło, że nie chcieliby prowadzić działalności gospodarczej wspólnie z innymi osobami. Pod koniec 2010 r. 78% badanych zgodziło się także z opinią, że
1
Nieco inaczej badacz przedstawił te czynniki w Zaufaniu – w tym przypadku w miejsce
podporządkowania władzy regułom prawa opisany został czynnik określony jako swojskość (familiarność) otoczenia, w którym ludzie podejmują swoje działania (przeciwieństwem jest obcość)
(Sztompka 2007, s. 279−280).

33955352
3

20

Krzysztof Łabędź

jeżeli człowiek nie ma się na baczności, inni to wykorzystają, a 67% z poglądem,
że tam, gdzie jedni zyskują, inni muszą zawsze coś tracić (Zmiany… 2011).
Jednocześnie pytając o zaufanie do osób z najbliższego otoczenia, we wszystkich badaniach uzyskuje się wyniki świadczące o bardzo dużym zaufaniu do
najbliższej rodziny (97%, w tym zdecydowanie 82%) oraz niewiele mniejszym
zaufaniu do znajomych (91%, w tym 25% zdecydowanie), dalszej rodziny
(87%, w tym 36% zdecydowanie) i sąsiadów (76%, w tym 18% zdecydowanie)
(Grabowska 2012, s. 22). Obraz ten psują nieco wyniki badań sprzed kilku lat,
z których wynikało, że blisko połowa żon i prawie tyle samo mężów byłoby
skłonnych inwigilować współmałżonka. Warto dodać, że zaufaniem nie cieszy
się zdecydowana większość polityków, ostatnio jedynie Bronisław Komorowski
uzyskuje deklarację zaufania ze strony więcej niż połowy badanych.
Niski jest także poziom zaufania do większości instytucji publicznych, szczególnie tych związanych ze sprawowaniem władzy politycznej. Co prawda, wysoki poziom zaufania, jakim obdarzane są m.in. instytucje charytatywne, wojsko, Kościół czy policja (od 89−65%), świadczy o braku uogólnionej normy
nieufności wobec instytucji w ogóle (choć najprawdopodobniej nie dotyczy to
instytucji politycznych), to jednak wobec szeregu instytucji przeważa nieufność.
Największa jest deklarowana wobec partii politycznych, sejmu i senatu, rządu,
gazet i telewizji (65−49%) (Grabowska 2012, s. 28–30).
Do współpracy pomiędzy różnymi organizacjami bezpośrednio odnoszą się
słowa jednego z uczestników ruchów miejskich, które można uznać za bardzo
symptomatyczne dla istniejącej w Polsce sytuacji: „(…) współdziałanie w sieci,
zwłaszcza podmiotów zbiorowych (organizacji, ruchów, grup nieformalnych),
daje poczucie bezpieczeństwa. Istnieje bowiem powszechne wyobrażenie o zagrożeniu dla tożsamości własnej grupy w wyniku albo poprzez podjęcie współdziałania z innymi grupami. Obawa przed byciem wykorzystanym, zmanipulowanym, wmanewrowanym w cudze sprawy i zobowiązania. (…) Współdziałanie
organizowane sieciowo te zagrożenia zmniejsza – umawiamy się na konkretne
działanie, bez innych zobowiązań i uzgodnień (jednorazowa transakcja, a nie
trwała relacja) i potem dalej zajmujemy się swoimi sprawami, każdy osobno”
(Megler 2013, s. 27).
Kontekst sytuacyjny norm zaufania
Przechodząc do poszczególnych czynników składających się na kontekst sytuacyjny kształtujący normy zaufania, zaczynając od stabilności normatywnej,
warto przedstawić pewne refleksje dotyczące systemu norm społeczeństwa polskiego. Otóż, co potwierdzają różni autorzy, w podejściu do wielu często deklarowanych wartości (m.in. rodziny, ojczyzny, religii), nie mówiąc już o wartościach politycznych w rodzaju państwa czy demokracji, dominuje pragmatyzm,
ich ocena uzależniona od tego, jak dalece wartości te zapewniają odpowiednio

33955352
3

Świadomościowe uwarunkowania współpracy interpersonalnej w Polsce

21

wysoką jakość życia danej jednostki. W tym kontekście poszczególne wartości
mają charakter instrumentalny wobec dostatniego, zdrowego i szczęśliwego życia: „(…) u podstaw procesu wartościowania różnorakich dóbr u Polaków leży
zindywidualizowany pragmatyzm, który staje się nadrzędną wartością wobec
pozostałych” (Budzyńska 2008, s. 46). W oparciu o tę obserwację (obecną także
m.in. u Marka Ziółkowskiego czy Janusza Czapińskiego) można stwierdzić, że
należy oczekiwać, iż naczelną normą postępowania większości jednostek będzie
podporządkowanie działań partykularnym interesom, co trudno uznać za czynnik
budujący zaufanie społeczne. Jest to szczególnie widoczne w odpowiedziach na
pytanie o motywy, którymi kierują się politycy – 85% zgodziło się z opinią, że
większość polityków – niezależnie od tego, co mówi – tak naprawdę dba tylko
o swoją karierę (Druzgocący… 2014).
Z powyższym w pewien sposób wiąże się relatywizm moralny – ocena różnych działań zależy od sytuacji, w której są podejmowane, nie ma jasnych i absolutnych kryteriów określających, co jest dobre, a co złe; ocena pozostaje sprawą
indywidualną oceniającego. Normy moralne uznawane przez członków społeczeństwa polskiego w coraz mniejszym stopniu związane są z normami obecnymi
w doktrynie moralnej Kościoła, co można uznać za jeden z przejawów niespójności norm (Mariański 2011, s. 62 i n.).
O tym, że anomia jest obecna w społeczeństwie polskim, można wnioskować
na podstawie wielu wskaźników, bezpośrednich i pośrednich. Pierwsze obejmują
wyrażenie przez respondentów zgody z następującymi opiniami: coraz trudniej
dopatrzyć się jakiegoś sensu w otaczającym nas świecie – 62%; jedyne, czego
można być obecnie pewnym, to tego, że niczego nie można być pewnym – 80%;
przy istnieniu tak wielu różnych idei, teorii i światopoglądów często już nie wiadomo, w co wierzyć – 61% (Zmiany… 2014).
Jako wskaźniki pośrednie można wykorzystać opinie na temat demokracji
jako formy rządzenia oraz gospodarki wolnorynkowej, czyli poglądy dotyczące podstawowych norm regulujących najważniejsze sfery życia społeczeństwa,
świadczące o sile ich legitymizacji. W 2013 r. odpowiedź, że demokracja ma
przewagę nad wszystkimi innymi formami rządu, wybrało 25,5%, ze zdaniem,
że niekiedy rządy niedemokratyczne mogą być lepsze, zgodziło się 13,6%, że nie
ma znaczenia, czy rząd jest demokratyczny, czy nie – 16,1%, demokrację za złą
formę rządów uznało 5,8%, a 39% nie udzieliło odpowiedzi (Sułek 2013, s. 277).
Wynika z tego, że demokracja jest akceptowana tylko przez 1/4 społeczeństwa,
co zresztą znajduje potwierdzenie w badaniach świadczących o występowaniu
tendencji autorytarnych, w tym np. do dyskryminacji mniejszości seksualnych
(np. tylko 8,5% badanych stwierdziło, że homoseksualiści powinni móc układać sobie życie według własnych przekonań – Czapiński 2013, s. 286–287), odmowy niektórym ludziom i grupom prawa do szacunku, czy też do zaostrzenia
kar dla przestępców łącznie z wprowadzeniem kary śmierci. Ze stwierdzeniem,
że gospodarka rynkowa oparta na prywatnej przedsiębiorczości jest najlepszym

33955352
3

22

Krzysztof Łabędź

systemem gospodarczym dla naszego kraju, zgodziła się połowa respondentów,
ale jednocześnie 79% stwierdziło, że przeciętni ludzie są coraz biedniejsi, a bogaci się nieliczna grupa bogatych, co w sytuacji preferowania przez zdecydowaną
większość społeczeństwa wartości równościowo-sprawiedliwościowych należy
uznać za zdecydowaną krytykę (Polacy o gospodarce… 2014).
Powszechne jest przekonanie, że istniejące normy nie pozwalają uniknąć zjawisk o charakterze patologicznym, określanych niekiedy mianem negatywnego
kapitału społecznego – korupcji, nepotyzmu itp. W społeczeństwie dominuje
przekonanie o korupcji wśród wysokich urzędników państwowych i polityków,
np. o tym, że obsadzają krewnych, znajomych i kolegów na intratnych stanowiskach, jest przekonanych 84%, załatwiają dla nich kontrakty i zamówienia
publiczne – 79%, biorą łapówki za załatwienie sprawy – 72% (Polacy o nepotyzmie… 2014). Niezgodny ze społecznymi odczuciami jest także sposób finansowania stosowany w sferze politycznej: zarobki polityków (posła, ministra)
postrzegane są przez największą liczbę respondentów jako zbyt wysokie (mniej
więcej o połowę) w stosunku do aprobowanych (Polacy o zarobkach… 2013),
a finansowanie partii politycznych z budżetu państwa spotyka się ze zdecydowaną negacją (81%) (Finansowanie… 2008).
Ostatnie wymienione wskaźniki wiążą się także z drugim z wyróżnionych
składników kontekstu strukturalnego, którym jest przejrzystość organizacji społecznej. O jej zakresie może świadczyć fakt, że 39% respondentów zgodziło się
z opinią, iż to nie rząd nami rządzi; ci, co naprawdę nami sterują, nie są w ogóle
znani (Zmiany… 2014). Jeśli chodzi o inne przesłanki pozwalające ocenić zakres
zrozumienia przez społeczeństwo zasad funkcjonowania organizacji społecznej,
to przede wszystkim można odwołać się do badań zainteresowania kwestiami
politycznymi i wiedzy o polityce jako determinujących możliwości poznania
i zrozumienia tej organizacji. Nie wchodząc w szczegółowe rozważania na ten
temat, można powiedzieć, że zarówno istniejący poziom zainteresowania (duże
zainteresowanie polityką deklaruje zwykle ok. 10% badanych2), jak i poziom
wiedzy nie sprzyjają rozumieniu zasad funkcjonowania organizacji społecznej.
W odniesieniu do trwałości porządku społecznego można jedynie stwierdzić,
że po okresie transformacji systemowej (radykalnej zmiany społecznej) nastąpiła
pewna stabilizacja w większości sfer życia społecznego, co powinno sprzyjać
zaufaniu. Odsetek osób stwierdzających w lutym 2014 r., że warto było zmieniać
ustrój (71%), może świadczyć o odczuciu pewnej stabilizacji i bezpieczeństwa
egzystencjalnego. Niemniej jednak radykalna zmiana społeczna i jej rozliczne
konsekwencje są w świeżej pamięci społeczeństwa, a ocena przeobrażeń ulega
pewnym zmianom (w maju 2013 r. twierdzących, że warto było zmieniać ustrój,
było mniej − 59%) (Czy warto… 2014).
Wskazują na to liczne badania TNS-OBOP, w których jest zwykle zadawane pytanie o zainteresowanie polityką.
2

33955352
3

Świadomościowe uwarunkowania współpracy interpersonalnej w Polsce

23

Kolejny czynnik dotyczy sposobu realizacji zasady państwa prawa, odpowiedzialności władzy, możliwości jej kontroli i odwoływania się od decyzji. W tym
przypadku trudno znaleźć wyniki, które bezpośrednio świadczyłyby o postrzeganiu tych kwestii przez społeczeństwo. Natomiast zakładając, że ostatecznie
rozliczenia rządzących dokonuje elektorat, można pokusić się o pewne hipotezy.
Po pierwsze, obywatele mają bardzo niskie poczucie wpływu na sprawy kraju
(deklarowane w 2013 r. przez 19%, przy 79% twierdzących, że wpływu nie mają)
(Poczucie wpływu… 2013), czyli na to, co robią władze. Po drugie, występuje
poczucie niewielkich możliwości zmiany rządzących, których działania oceniane są negatywnie, bo większość nie dostrzega alternatywy − 69% respondentów
w 2013 r. stwierdziło, że żadne z funkcjonujących na scenie politycznej ugrupowań nie spełnia ich oczekiwań i nie zasługuje, żeby na nie głosować, a partię taką
dostrzega jedynie 26%. Jednocześnie 52% badanych nie chciałoby powstania nowych ugrupowań (przy 37% mających odmienne zdanie) (Jakiej partii… 2014),
a zatem sytuacja braku alternatywy wydaje się bez wyjścia. Bezalternatywność
przejawia się także na inne sposoby – przed wyborami parlamentarnymi w 2011 r.
pytano, czy respondent zamierza głosować na kandydata popieranej partii raczej
dlatego, że odpowiada mu ta partia, czy żeby uniemożliwić dojście do władzy
partii, której działalność i program są sprzeczne z jego poglądami: pierwszą odpowiedź wybrało 59%, drugą 37%, a zatem można powiedzieć, że ponad 1/3 wyborców wybiera „mniejsze zło”, a nie odpowiadający im program (Pewność…
2011). Także odpowiedzi na pytanie o przyczyny absencji wyborczej (w 2011 r.)
potwierdzają powyższe – najczęściej wskazywano brak odpowiedniego kandydata czy partii (18,5%) (Żerkowska-Balas, Kozaczuk 2013, s. 6). Ogólnie zatem
mówiąc, wyborcy mają raczej niewielkie poczucie możliwości kontroli rządzących. Niewielka wydaje się także znajomość działalności instytucji kontrolnych
(TK, RPO, NIK) – około połowy badanych nie jest w stanie dokonać ich oceny
(Oceny… 2013).
Ostatni czynnik kontekstu strukturalnego – możliwość realizowania uprawnień i egzekwowania obowiązków – łączy się przede wszystkim z treścią prawa,
jego przestrzeganiem i sposobem funkcjonowania instytucji z tym związanych.
Wyniki badań świadomości społecznej, które można odnieść do tego zakresu,
skłaniają do stwierdzenia, że nie jest to czynnik przyczyniający się do budowy
zaufania. Jeśli chodzi o ocenę prawa, to przeważa przekonanie, że problemem
jest przede wszystkim złe, nieskuteczne egzekwowanie prawa (57%), a nie treść
norm prawnych (40%). 76% stwierdziło, że sankcje karne przewidziane przez
prawo są zbyt łagodne, a 14% – że wymierzane kary są nieadekwatne do popełnianych czynów. O stanie praworządności może świadczyć fakt, że 51% uznało,
iż większość zwykłych ludzi w Polsce często nie przestrzega prawa (44% – że
Polacy zazwyczaj prawa przestrzegają) (O przestrzeganiu… 2014). Działanie
wymiaru sprawiedliwości źle ocenia 61% respondentów (dobrze tylko 28%,
w tym zdecydowanie 1%). Według 84% badanych najważniejszym problemem

33955352
3

24

Krzysztof Łabędź

jest przewlekłość postępowań sądowych, ponad 70% wskazało także na notoryczne opóźnienia rozpraw, zbyt wysokie koszty sądowe oraz zbyt skomplikowane procedury. Zbliżony odsetek ankietowanych deklaruje zaufanie (w tym
zdecydowanie – 5%) i brak zaufania do sądów, a 72% ma większe zaufanie do
Europejskiego Trybunału Praw Człowieka niż do polskich sądów (14%). Rozkład
odpowiedzi na pytanie, czy sędziowie są niezawiśli, był następujący: tak, zawsze
– 4%, tak, w zdecydowanej większości orzeczeń – 18%, czasem tak, czasem nie –
44%, nie – 22% (ibidem). Trzeba dodać, że w jednych z badań sprzed kilkunastu
lat dominowało przekonanie, iż w Polsce ludzie nie są równi wobec prawa (58%,
przy 20% twierdzących, że są równi) (Wolność i równość… 2000).
Podsumowanie
Wnioskiem wynikającym z powyższych danych może być stwierdzenie, że
większość elementów składających się na kontekst strukturalny bardziej sprzyja
ukształtowaniu się kultury nieufności niż kultury zaufania. Teza taka jest jeszcze
bardziej uzasadniona, jeśli dodamy krótką refleksję dotyczącą dziedzictwa historycznego, choćby tylko z okresu powojennego – uwzględniającą wyraźne rozejście się sfery prywatnej i publicznej, w której normą było ukrywanie prawdziwych
poglądów z obawy przed donosami mogącymi mieć bardzo negatywne konsekwencje, liczbę „funkcjonariuszy systemu” (określenie Wojciecha Lamentowicza
oznaczające osoby kontrolujące zachowanie innych, co nie musiało wynikać
z pełnionych przez nie funkcji), rozbudowaną kontrolę policyjną itp., skłaniające
bardziej do nieufności poza najbliższym gronem rodzinno-towarzyskim.
Bibliografia
Benedict R. 2002, Wzory kultury, Warszawa: Muza.
Budzyńska E. 2008, Podzielane czy dzielące? Wartości społeczeństwa polskiego [w:]
J. Mariański, L. Smyczek (red.), Wartości, postawy i więzi moralne w zmieniającym
się społeczeństwie, Kraków: Wydawnictwo WAM.
Czapiński J. 2013, Kapitał społeczny [w:] J. Czapiński, T. Panek (red.), Diagnoza społeczna 2013, Warszawa: Rada Monitoringu Społecznego.
Czy warto było zmieniać ustrój? Ocena zmian ustrojowych po 25 latach, Komunikat
CBOS 67/2014, www.cbos.com.pl (1.08.2014).
Druzgocący sondaż. Dla polityków, onet.pl, http://wiadomosci.onet.pl/kraj/druzgocacy-sondaz-dla-politykow/mtv71 (1.08.2014).
Finansowanie partii politycznych, Komunikat CBOS, BS/59/2008, www.cbos.pl
(1.08.2014).
Grabowska M. (red.) 2012, Społeczeństwo obywatelskie w Polsce A.D. 2012, Warszawa:
CBOS.
Jakiej partii potrzebują Polacy? Komunikat CBOS, BS/123/2013, www.cbos.com.pl
(1.08.2014).

33955352
3

Świadomościowe uwarunkowania współpracy interpersonalnej w Polsce

25

Mariański J. 2011, Katolicyzm polski. Ciągłość i zmiana: studium socjologiczne, Kraków:
Wydawnictwo WAM.
Megler L. 2013, Z liderami czy bez liderów? Partycypacja na przykładzie nowych ruchów
miejskich, „Animacja Życia Publicznego” 3.
O przestrzeganiu prawa i funkcjonowaniu wymiaru sprawiedliwości w Polsce, Komunikat
CBOS, BS/5/2013, www.cbos.com.pl (1.08.2014).
Oceny instytucji publicznych, Komunikat CBOS, BS/130/2013, www.cbos.com.pl
(1.08.2014).
Pewność głosowania, preferencje niezdecydowanych oraz alternatywy, przewidywania
i obawy wyborcze, Komunikat CBOS, BS/122/2011, www.cbos.com.pl (1.08.2014).
Poczucie wpływu na sprawy publiczne, Komunikat CBOS, BS/121/2013, www.cbos.com.
pl (1.08.2014).
Polacy o gospodarce wolnorynkowej, Komunikat CBOS 31/2014, www.cbos.pl
(1.08.2014).
Polacy o nepotyzmie w życiu publicznym, Komunikat CBOS, BS /124/2012, www.cbos.
pl (1.08.2014).
Polacy o zarobkach różnych grup zawodowych, Komunikat CBOS, BS 127/2013, www.
cbos.pl (1.08.2014).
Strategia Rozwoju Kapitału Społecznego, Monitor Polski 2013, poz. 378.
Sułek A. 2013, Stan społeczeństwa obywatelskiego [w:] J. Czapiński, T. Panek (red.),
Diagnoza społeczna 2013, Warszawa: Rada Monitoringu Społecznego.
Sztompka P. 2002, Socjologia. Analiza społeczeństwa, Kraków: Znak.
Sztompka P. 2007, Zaufanie. Fundament społeczeństwa, Kraków: Społeczny Instytut
Wydawniczy Znak.
Więzi społeczne i wzajemna pomoc, Komunikat CBOS, BS/24/2008, www.cbos.pl
(1.08.2014).
Wolność i równość w życiu społecznym, Komunikat CBOS, BS/26/2000, www.cbos.com.
pl (1.08.2014).
Zaufanie w stosunkach międzyludzkich, Komunikat CBOS 29/2014, www.cbos.pl
(1.08.2014).
Zmiany w psychologicznych profilach elektoratów partyjnych, Komunikat CBOS,
BS/19/2011, www.cbos.pl (1.08.2014).
Żerkowska-Balas M., Kozaczuk A. 2013, Obywatele i wybory, Raport Fundacji Batorego,
Warszawa: Fundacja im. Stefana Batorego, http://www.maszglos.pl/wp-content/uploads/2011/12/Obywatele-a-wybory-2.pdf (1.08.2014).

33955352
3

Leszek Graniszewski

Uwarunkowania i przyczyny słabości
dialogu społecznego w Polsce
Wpływ uwarunkowań społeczno-gospodarczych na możliwości
kształtowania się korporacyjnego dialogu społecznego w Polsce
Organizacje kapitału stanowią ostoję gospodarki rynkowej i instytucji własności prywatnej. Mobilizują pracodawców do obrony ich interesów i reprezentują
ich w sporach zbiorowych (Dittrich 1995, s. 203). Również związki zawodowe jako organizacje broniące socjalnych i ekonomicznych interesów pracowników realizują najpełniej swoją rolę w sferze systemu społeczno-gospodarczego
państwa. Panujący w Polsce do 1989 r. system realnego socjalizmu podważył
te relacje. Państwo i gospodarka zaczęły stanowić względnie jednolity system,
w związku z czym związki zawodowe pełniły funkcje w sferze społeczno-ekonomicznej i politycznej. Najpierw wynikało to z koncepcji związków zawodowych
jako „pasa transmisyjnego”, a po 1980 r. z roli „Solidarności” jako ruchu społecznego, wokół którego organizowało się społeczeństwo.
Makroekonomicznym celem transformacji było przekształcenie gospodarki
nakazowo-rozdzielczej w gospodarkę rynkową (Kundera 1998, s. 24). Reforma
systemu gospodarczego prowadzić miała do restrukturyzacji i prywatyzacji gospodarki. Tymczasem bazą związków zawodowych byli robotnicy zatrudnieni
w państwowych przedsiębiorstwach przemysłu ciężkiego, którzy w pierwszej
kolejności mieli ponieść ciężar tych zmian. Ujawniły to bardzo szybko działania
stabilizacyjne w ramach tzw. planu Balcerowicza: zwalczanie inflacji przez zamrożenie płac i uwolnienie cen. Spowodowało to spadek poziomu płacy realnej
i w związku z tym masową pauperyzację społeczeństwa, a szczególnie robotników i chłopów (Markowski 2000, s. 86–91).
Model wprowadzanej gospodarki rynkowej nawiązywał do wzorów kapitalizmu anglosaskiego. Oznaczało to oparcie się na własności prywatnej i redukcję roli państwa oraz innych podmiotów (np. takich jak związki zawodowe
czy rady pracownicze w przedsiębiorstwach) w regulowaniu procesów gospodarczych. Związki zawodowe miały ograniczyć się do spraw płac i warunków
pracy. Uchwalona w lipcu 1990 r. ustawa o prywatyzacji przedsiębiorstw państwowych nie przewidywała wpływu załogi na zarządzanie sprywatyzowanym przedsiębiorstwem1. Rady pracownicze, które miały wzmacniać pozycję
Jedynie w tzw. jednoosobowych spółkach Skarbu Państwa przewidziano 1/3 miejsc w radach
nadzorczych dla przedstawicieli pracowników.
1

33955352
3

Uwarunkowania i przyczyny słabości dialogu społecznego w Polsce

27

związków zawodowych w przedsiębiorstwach, wyłączono ze sfery decyzji produkcyjno-ekonomicznych. Zgodnie z ustawą rada pracownicza, podejmując decyzję o przekształceniu, przesądzała o własnej samolikwidacji. Nie wprowadzono
zamiennie żadnych form partycypacji pracowniczej wypracowanych w krajach
Europy Zachodniej i Japonii (Gąciarz 1995).
„Solidarność” zaakceptowała ten model gospodarki także dlatego, że nie
dysponowała alternatywną wizją programową, gdyż zarzucono koncepcję
Samorządnej Rzeczypospolitej z lat 80. Z kolei OPZZ miało poczucie braku legitymacji społecznej, było więc uległe. Ponadto zaplecze członkowskie OPZZ
(głównie pracownicy nadzoru, średnia kadra) mniej dotkliwie odczuwało skutki
przemian (Pańków, Gąciarz 1997, s. 36). Początkowo kolejne rządy „solidarnościowe” skupione na transformacji gospodarki blisko współpracowały z liderami
NSZZ „Solidarność”, jedynej zorganizowanej siły społecznej, która mogła wesprzeć reformę gospodarczą. W tym charakterze związek odgrywał podwójną rolę.
Po pierwsze, roztoczył „parasol związkowy” nad niepopularnymi decyzjami
gospodarczymi i chronił swoje zaplecze polityczne przed niezadowoleniem załóg
zakładów pracy i związanych z nimi grup społecznych (ibidem, s. 28). Po drugie, związek w skali mikroekonomicznej miał się stać pozytywnym promotorem
zmian gospodarczych w przedsiębiorstwach państwowych – współpracując z samorządem pracowniczym i dyrekcją oraz stanowiąc dla nich źródło inspiracji,
miał się przyczyniać do opracowania i realizacji przekształceń własnościowych.
Przyjęte regulacje prawne doprowadziły jednak do tego, że związek stał się potrzebny jedynie do odegrania pierwszej roli.
Strukturalnym przemianom w gospodarce towarzyszyły zjawiska koniunkturalne, takie jak: inflacja, prywatyzacja i bezrobocie. Wprowadzona przez rząd
„terapia szokowa” miała zmniejszyć poziom inflacji dzięki zdjęciu z rynku nadmiernej ilości pieniądza. Bariera efektywnego popytu doprowadziła jednak do
pogorszenia położenia materialnego dużych segmentów społeczeństwa, w dużej
części klienteli związków zawodowych. Prywatyzacja osłabiła potencjał związków zawodowych, a z prywatyzowanych przedsiębiorstw znikały organizacje
związkowe. Z kolei w powstających prywatnych firmach z reguły od początku
nie było miejsca dla związków zawodowych. Na zmniejszenie liczby członków
związków wpływało też zwiększające się bezrobocie, które dotykało tradycyjne
sektory gospodarki, dotychczasowe ostoje związków zawodowych. Bezrobotni
mogli nadal być członkami związków, ale nie płacili składek, co ograniczało zasoby finansowe związków.
Spowodowane efektami gospodarczej „terapii szokowej” konflikty przemysłowe w gospodarce wymusiły konieczność modyfikacji realizowanej koncepcji
systemu społeczno-gospodarczego. Nie dało się ograniczyć roli związków zawodowych do funkcji czysto związkowych. Wpływy „Solidarności” były nadal
duże i na szczeblu decyzji politycznych mogła ona blokować dalsze wprowadzanie reform gospodarczych. R. Matyja wręcz stwierdza, że w latach 1991–1993

33955352
3

28

Leszek Graniszewski

funkcjonował swoisty dwustronny korporacjonizm (związki zawodowe i rząd)
polegający na udziale związków zawodowych (przede wszystkim „Solidarności”)
w procesie politycznym poprzez procedury konsultacyjne i wymuszanie korzystnych decyzji rządu lub parlamentu (Matyja 2006, s. 271).
Pomimo to napięcie społeczne nadal wzrastało (w latach 1992–1993 doszło
do kilku tysięcy strajków). W efekcie w 1992 r. Jacek Kuroń sprawujący funkcję
ministra pracy w rządzie H. Suchockiej zaproponował zawarcie Paktu o przedsiębiorstwie państwowym w trakcie przekształcania, zakładającego m.in. bezpośredni udział partnerów społecznych w przekształceniach własnościowych. Ponadto
wprowadzono mechanizmy negocjacyjnego kształtowania płac i zrezygnowano
z podatku od wynagrodzeń (tzw. popiwku). Pakt miał stanowić „alibi” wobec
kontrowersji społecznych związanych z szybką prywatyzacją i likwidowaniem
nierentownych przedsiębiorstw państwowych (Fałkowski 2006, s. 34).
Jednakże założenia paktu zaczęła wprowadzać w życie już nowa centrolewicowa koalicja PSL-SLD. W lutym 1994 r. powołano Komisję Trójstronną jako
zinstytucjonalizowaną platformę trójstronnego dialogu społecznego z udziałem
partnerów społecznych (organizacje pracodawców i związki zawodowe) oraz rządu. Od 1995 r. zaczęto zawierać porozumienia ustalające wskaźniki wzrostu płac
dla sfery budżetowej i sfery produkcyjnej. W ten sposób nastąpiło odejście od
koncepcji odpolitycznienia stosunków pracy, a rząd bezpośrednio zaangażował
się w negocjacje z partnerami społecznymi, co przyczyniło się do wprowadzania
do systemu politycznego elementów modelu korporacyjnego w skali makro.
Jednocześnie w stosunkach między kapitałem a pracą na poziomie przedsiębiorstw kształtował się wielowymiarowy mikrokorporatyzm. Pojawiały się rozmaite trójstronne struktury powiązań, w których przejawiał się interes ogólny,
a nie tylko interesy partykularne pracodawców i pracowników. Często partycypowało w tych porozumieniach państwo lub władze samorządu terytorialnego.
Poprawne stosunki między pracownikami a pracodawcą w przedsiębiorstwach
sprywatyzowanych były jednak wynikiem nie tyle zaawansowanego dialogu
społecznego w przedsiębiorstwach, ile ustaleń dokonanych w czasie prywatyzacji w postaci umów socjalnych wynegocjowanych przez pracowników i koncesji na ich rzecz, które poczynił nowy właściciel, aby nabyć przedsiębiorstwo
od państwa. Były to umowy czasowe i po upływie terminu ich obowiązywania
nowi właściciele często wycofywali się z korzystnych dla pracowników postanowień (Frieske i in. 1997, s. 137–139). Jednakże zmniejszanie się liczby strajków
(7443 strajki w 1993 r. i 11 w 2001 r.) i badania opinii społecznej pokazywały, że
strajki stawały się coraz mniej popularną i skuteczną metodą obrony interesów
pracowników2.
Inny aspekt to model kapitalizmu, który realnie kształtował się od końca
lat 80. w Polsce. J. Staniszkis nazwała ten model kapitalizmem politycznym,
2

Według CBOS 80% Polaków nie wierzyło w skuteczność strajków.

33955352
3

Uwarunkowania i przyczyny słabości dialogu społecznego w Polsce

29

gdyż akumulowanie kapitału następowało nie tylko dzięki działalności gospodarczej, lecz także szczególnym związkom z państwem. W latach 1987–1989
kapitalizm tworzył się drogą przesuwania kapitału z sektora państwowego do
sektora prywatnego za pomocą struktur kapitalizmu państwowego. Natomiast na
początku lat 90. mechanizmom kapitalizmu politycznego sprzyjało zachowanie
korzystnych warunków administracyjnych: brak osłony celnej, luźne prawo dewizowe i bankowe, utrzymywanie stałego kursu dolara mimo inflacji, tworzenie publicznych funduszy zarządzających pieniędzmi wyłączonymi z budżetu.
Spowodowało to, że nowi polscy kapitaliści swoją pozycję na rynku zawdzięczali nie pomysłom ekonomicznym, lecz powiązaniom z administracją i światem
polityki. Na pograniczu władzy państwowej i biznesu tworzyły się tzw. układy
resortowo-korporacyjne (więcej zob. Hausner 2007, s. 62–75) wiążące elity polityczno-administracyjne i gospodarcze, które nosiły znamiona klientelizmu polityczno-ekonomicznego (por. Gadowska 2002). Wybrane przedsiębiorstwa prywatne otrzymywały zamówienia publiczne i wygrywały przetargi organizowane
przez administrację.
Stworzono ogromny sektor publiczny w postaci skomercjalizowanych przedsiębiorstw państwowych, funduszy celowych, agencji rządowych, dysponujący
funduszami porównywalnymi z dochodami budżetu państwa. Dysponowanie
i partycypowanie w tym sektorze uzależnione zostało od preferencji politycznych. Korzyści ekonomiczne z działalności tego sektora uzyskuje swoista korporacja polityków, menedżerów i urzędników administracji. Według J. Staniszkis
klasa polityczna realizuje swoje grupowe interesy na styku grup interesu, średniej kadry administracji i komisji sejmowych. Natomiast władza polityczna jest
często tylko punktem wyjścia do zajęcia silnej pozycji na rynku. Autonomizacja
tegoż sektora publicznego i wycofywanie się państwa z bezpośredniego wpływu
na jego funkcjonowanie określone zostało przez J. Staniszkis jako kapitalizm sektora publicznego, w którym najważniejsze decyzje zapadają na poziomie „władz
wydzielonych”: samorządów lokalnych, agencji i skomercjalizowanych funduszy
oraz w instytucjach funkcjonalnych (NBP, RPP) (Staniszkis 2002). Obsada sektora publicznego poddana została nadal regułom polityki, stanowiąc podstawę
rozdawnictwa stanowisk i korzyści, wykorzystywanego przez partie polityczne
do utrzymywania swej klienteli. W tym patologicznym układzie politycznym
i ekonomicznym uczestniczyły też środowiska biznesu i związki zawodowe powiązane z różnymi odłamami klasy politycznej, natomiast wybory stały się tylko
swoistym rytuałem politycznym służącym głównie reprodukcji klasy politycznej.
Zewnętrzne uwarunkowania ekonomiczno-społeczne
dialogu społecznego w Polsce
Na zakorzenienie i efektywność korporacyjnego dialogu społecznego
w Polsce wpływ miały także zmiany o charakterze globalnym zachodzące na

33955352
3

30

Leszek Graniszewski

świecie. W krajach Europy Zachodniej różne warianty korporatyzmu rozwinęły
się w specyficznym otoczeniu społeczno-gospodarczym, określanym jako fordowski (industrialny) model gospodarki i społeczeństwa, charakteryzującym się
dominacją wielkich przedsiębiorstw przemysłowych zatrudniających wielkie rzesze pracowników, często pracujących przy tzw. taśmie. Fordyzm korespondował
z keynesowską polityką gospodarczą zakładającą aktywną rolę państwa w gospodarce, stymulowanie popytu przez konsumpcję napędzaną podnoszeniem płac
i aktywną walką z bezrobociem (Gardawski 2009, s. 25–26).
Czynniki te sprzyjały istnieniu silnych związków zawodowych, będących
równorzędnym partnerem dla pracodawców i rządu. Doprowadziło to do rozwinięcia dialogu społecznego i zawierania transakcyjnych umów społecznych korzystnych dla pracowników czerpiących z zasobów państwa opiekuńczego, które
dysponowało wysokimi wpływami budżetowymi z podatków. Jednakże już w połowie lat 70. po kryzysie naftowym z 1973 r. rozpoczęło się załamywanie fordyzmu, a w jego miejsce pojawił się postfordyzm (postindustrializm), spowodowany globalizacją, zmianami technologicznymi, strukturalnymi i ekonomicznymi
oraz przeobrażeniami na rynku pracy, które doprowadziły do osłabienia pozycji
pracowników i w konsekwencji związków zawodowych. Zapoczątkowane zostały procesy deindustrializacji, zmniejszające zapotrzebowanie na zatrudnienie
w tradycyjnych gałęziach przemysłu, w których poziom „uzwiązkowienia” był
wysoki.
Związki zawodowe funkcjonujące w dotychczasowych dużych strukturach
gospodarczych nie potrafiły skutecznie reprezentować pracowników w nowych
sektorach gospodarki, takich jak przemysł nowych technologii, usługi, handel.
Sens ich istnienia podważały także nowe metody zarządzania zasobami ludzkimi,
polegające na zindywidualizowanych systemach płac oraz technikach zarządzania pracą stymulujących bezpośrednią komunikację między pracodawcą i pracownikiem zatrudnionym w zdekoncentrowanych i małych przedsiębiorstwach.
Indywidualizacja treści umów o pracę powodowała, że zaczęto wskazywać na
zbędność związków zawodowych w warunkach zanikania zunifikowanego interesu załogi przedsiębiorstwa, gdyż indywidualne potrzeby pracowników miały być
zaspokajane przez działy personalne firm (Gardawski 2001, s. 50).
Zwiększał się też poziom bezrobocia w środowiskach pracowniczych, łatwość
przekraczania granic przez kapitał produkcyjny w ramach ponadnarodowych
korporacji powoduje bowiem pojawienie się zjawiska dumpingu pracowniczego,
czyli korzystania z taniej siły roboczej. Negatywne konsekwencje dla pracowników miała także zmiana nastawienia do sposobu prowadzenia polityki gospodarczej, z popytowej na propodażową, czyli nakierowaną na działania obniżające
koszty produkcji, w tym koszty pracy, przez deregulację rynku pracy i stosowanie
elastycznych form zatrudnienia, ułatwiających zwalnianie z pracy i podejmowanie nowej (Gardawski 2011, s. 117). Prowadzi to z kolei do obniżenia pozycji
przetargowej pracowników i związków zawodowych w państwach, w których

33955352
3

Uwarunkowania i przyczyny słabości dialogu społecznego w Polsce

31

siła robocza jest relatywnie droższa, co w coraz większym zakresie występuje
także w Polsce.
Te nowe zjawiska gospodarcze i społeczne miały wpływ na stosunki polityczne i przemysłowe charakteryzujące się odchodzeniem od dotychczasowego
korporacyjnego dialogu społecznego. W latach 80. i 90. rozpoczął się kryzys
państwa dobrobytu, rządy zaczęły się zmagać z kryzysem finansów publicznych
spowodowanym często deficytem budżetowym wynikającym ze wzrastających
wydatków socjalnych. W efekcie pojawił się nowy typ paktów o charakterze regulacyjnym, które jednak były zawierane w krajach, gdzie wcześniej panował
liberalny model kapitalizmu i niski był poziom kapitału społecznego. Przez zawieranie takich paktów z pracodawcami i rządem związki zawodowe starały się
utrzymać miejsca pracy dla pracowników kosztem niepodnoszenia żądań wzrostu płac. Jak wskazuje J. Gardawski, prowadzenie takiego dialogu społecznego
zmierzającego do zawierania kryzysowych paktów społecznych wymaga z jednej
strony determinacji rządów, a z drugiej odejścia od partykularnej perspektywy
szczególnie przez związki zawodowe, gdyż w imię dobra ogólnego podejmują się
one podpisać pod paktem, który może doprowadzić do relatywnego pogorszenia
sytuacji pracowników (np. ograniczenia stabilności zatrudnienia).
Jednak zawarcie paktu może przyczyniać się do wzrostu kapitału społecznego, który będzie sprzyjał kontynuowaniu dialogu społecznego w przyszłości
(Gardawski 2010, s. 344–345). Takiego paktu nie udało się zawrzeć w Polsce,
chociaż podejmowano pewne próby w okresie rządów centrolewicowych
L. Millera w 2002 r. i centroprawicowych Prawa i Sprawiedliwości w 2006 r.
W przypadku pierwszym powodem niepowodzenia „Paktu dla pracy i rozwoju”,
do którego zawarcia dążył J. Hausner, był brak akceptacji i zaufania ze strony
„Solidarności”. Pomna bowiem niedawnych kosztów, jakie musiała ponieść za
popieranie reform rządu AWS, obawiała się z tego samego powodu skutków poparcia reform zawartych w planie Hausnera, a ponadto legitymizowałaby reformy
obcego sobie rządu lewicowego, nie uzyskując nic w zamian (Gardawski 2011,
s. 133). Z kolei realizacja Umowy społecznej „Gospodarka – praca – rodzina –
dialog” była niemożliwa ze względu na to, że rząd PiS chciał prowadzić jedynie
dialog selektywny tylko z tymi organizacjami, „które nie wyrastają z układu postkomunistycznego”, na co nie godziła się nawet popierająca rząd „Solidarność”
(ibidem, s. 135–136).
Uwarunkowania prawno-instytucjonalne
dialogu społecznego w Polsce
Konstytucja deklaruje w preambule, że prawa podstawowe w państwie powinny być oparte na dialogu społecznym. Do konsensualnych form reprezentowania interesów konstytucja odwołuje się też w art. 20, w którym stwierdza się,
że społeczna gospodarka rynkowa powinna być oparta na solidarności, dialogu

33955352
3

32

Leszek Graniszewski

i współpracy partnerów społecznych. Ponadto w art. 59 związkom zawodowym
i organizacjom pracodawców gwarantuje się prawo do rokowań w celu rozwiązywania sporów zbiorowych oraz zawierania układów zbiorowych i innych porozumień (paktów społecznych). Jednocześnie jedynie związkom zawodowym przyznaje się prawo do strajku (w ust. 3 art. 59), ale nie gwarantuje się odpowiedniego
prawa do lokautu dla pracodawców. W ten sposób dialog społeczny i szeroko
rozumiani partnerzy społeczni stanowią jedną z zasad ustroju demokratycznego
Polski i jeden z wymiarów realizacji idei społeczeństwa obywatelskiego (Długosz
2005/2006, s. 95). Wskazuje się też na czynniki, które powinny sprzyjać korporatyzmowi w Polsce:
1) dziedzictwo przeszłości, czyli korporatyzm socjalistyczny (choć oceniany negatywnie), demokrację koncesjonowaną („Solidarność”, porozumienia „okrągłego stołu”);
2) istnienie potrzeby programowej współpracy głównych aktorów w czasie transformacji gospodarki;
3) czynniki zewnętrzne, sugerujące potrzebę zainstalowania modelu korporatywistycznego (zalecenia MOP, modne w Polsce odwoływanie się do doświadczeń
niemieckich, wskazania katolickiej nauki społecznej) (Morawski 1998, s. 91).
Jednakże praktyka społeczno-polityczna zweryfikowała rzeczywisty zakres zastosowania regulacji konstytucyjnych. Chociaż od czasu podpisania
w 1993 r. Paktu o przedsiębiorstwie państwowym czynione były próby umocowania w Polsce modelu korporacyjnego jako sposobu rozwiązywania problemów
transformacji politycznej i gospodarczej, to hasło „dialog społeczny” wykorzystywane było instrumentalnie przez lewicowe i prawicowe elity polityczne, aby
zapewnić sobie pokój społeczny i poparcie ciągle silnych związków zawodowych
w przeprowadzanych reformach społeczno-gospodarczych.
Rolę instytucjonalnego mechanizmu kształtowania modelu korporacyjnego
odgrywać miała Komisja Trójstronna. Okazała się jednak w dużym stopniu instytucją fasadową, służącą pozorowaniu dialogu społecznego w warunkach braku kultury dialogu i niskiego poziomu zaufania między grupami społecznymi
i agendami państwa. W momencie ustanowienia dialogu trójstronnego na szczeblu centralnym wskazywano ponadto na zagrożenia, jakie niesie zakorzenienie
się rozwiązań korporacyjnych w i tak już zbiurokratyzowanym polskim systemie politycznym. Mianowicie korporatyzm sprzyjać miał dalszej oligarchizacji
systemu przez zawieranie pozaparlamentarnych koalicji między biurokracjami
państwa i reprezentacjami różnych silnych interesów grupowych (Tatur 1994).
Okazało się, że te obawy nie mają pokrycia w rzeczywistości i ewentualny
nadmierny wpływ, szczególnie związków zawodowych, realizował się za pośrednictwem kanałów politycznych, a nie korporacyjnych. Związki zawodowe postanowiły bowiem bronić interesów swojego zaplecza przez bezpośrednie uczestnictwo polityczne i postawiły nie na partnerstwo społeczne i dialog społeczny, ale na
partnerstwo polityczne (Zalewski 1998) (a w przypadku „Solidarności” w okresie

33955352
3

Uwarunkowania i przyczyny słabości dialogu społecznego w Polsce

33

istnienia AWS dominację polityczną) w ramach szerszych koalicji i bloków politycznych. Spowodowało to także upolitycznienie Komisji Trójstronnej, co miało
destrukcyjny wpływ na efektywność jej prac, nawet na tle innych krajów Europy
Środkowo-Wschodniej (Avdagic 2004). Polegało to na tym, że centrala związkowa powiązana z aktualnie rządzącym ugrupowaniem realizowała swoje interesy
dzięki bezpośrednim relacjom z rządzącymi, natomiast centrala związana z aktualną opozycją polityczną bojkotowała w danym okresie prace komisji, blokując
jej funkcjonowanie (Frieske, Machol-Zajda 1999).
Mimo zatem instytucjonalizacji formalnej, faktyczna instytucjonalizacja dialogu społecznego jest niska. Inną słabością dialogu społecznego była i jest silna
personalizacja, gdyż okresy jego wzmożenia związane były bardziej z zaangażowaniem konkretnych osób niż docenieniem roli dialogu społecznego w systemie
sprawowania władzy. W pierwszym okresie istnienia Komisji Trójstronnej, w latach 1994–2001, nastąpiła aktywizacja dialogu społecznego ze względu na zaangażowanie w latach 1994–1996 wiceministra, a następnie ministra pracy i polityki socjalnej Andrzeja Bączkowskiego. W kolejnym okresie funkcjonowania
komisji, gdy zyskała ona ustawowe umocowanie po 2001 r., animatorem dialogu
społecznego był minister gospodarki, a później wicepremier Jerzy Hausner, który wcześniej w publikacjach naukowych, a następnie praktycznie jako członek
rządów L. Millera i M. Belki, dążył do rzeczywistego włączenia partnerów społecznych i dialogu społecznego w proces planowanych reform społeczno-gospodarczych (Fałkowski 2006, s. 36).
Między instrumentalizacją a fasadowością dialogu społecznego
Nawet animatorzy dialogu społecznego, tacy jak A. Bączkowski, a później
J. Hausner, traktowali go instrumentalnie (nawet jeśli w dobrej wierze), co było
niedobrą kontynuacją praktyki istniejącej od momentu jego instytucjonalizacji
w latach 90., gdy dialog społeczny na poziomie Komisji Trójstronnej miał być
„wentylem bezpieczeństwa” dla rządzących w sytuacji silnego niezadowolenia
społecznego. A. Bączkowski uważał trójstronny dialog społeczny przede wszystkim za ważne narzędzie pozyskiwania poparcia społecznego dla realizowanych
reform systemowych (ibidem, s. 35).
Podobnie oceniane jest postępowanie wicepremiera J. Hausnera, który angażował się w dialog społeczny dopóty, dopóki uważał, że pozyska poparcie partnerów społecznych dla własnego planu reform (nazywanego planem Hausnera),
a następnie włączał się w powoływanie nowych instytucji dialogu obywatelskiego, narażając trójstronny dialog społeczny na marginalizację i deinstytucjonalizację (Fałkowski i in. 2006, s. 36).
Z kolei wyrazem traktowania formalnych instytucji dialogu społecznego jako
fasadowych było funkcjonowanie komisji w latach 1997–2001, gdy ani rząd
centrolewicowy, ani później rząd AWS-UW nie włączał partnerów społecznych

33955352
3

34

Leszek Graniszewski

w ramach komisji w uzgadnianie i wdrażanie reform. Zarówno wcześniej
(w okresie realizacji planu Balcerowicza), jak i później uważano wręcz inicjowanie dialogu społecznego w celu konsultowania kształtu i kierunku reform za nieefektywne i szkodliwe dla ich jakości i skuteczności (Fałkowski 2006, s. 34–35).
Wyrazem dominacji koncepcji partnerstwa politycznego, w którym uczestniczą grupy interesu (w polskich warunkach związki zawodowe), elity polityczne
i administracyjne, był okres rządów AWS-UW. W świetle tej koncepcji nie dziwi
fakt, że „Solidarność” nie starała się przez większość tego okresu umocnić pozycji Komisji Trójstronnej w systemie politycznym, mimo iż znalazła się ona
wcześniej w obywatelskim projekcie konstytucji przygotowanym pod patronatem związku. Zmiana podejścia nastąpiła dopiero pod koniec rządów AWS, gdy
jasne stało się, że władzę przejmie lewica postkomunistyczna w koalicji z marginalną Unią Pracy i ewentualnie z PSL, a co spowoduje utratę dotychczasowej
pozycji „Solidarności” wobec rządzących. Dopiero wtedy stosunkowo szybko
przygotowano ustawę o Trójstronnej Komisji ds. Społeczno-Gospodarczych
i Wojewódzkich Komisjach Dialogu Społecznego (WKDS). Nastąpiło odejście
związków zawodowych od bezpośredniego zaangażowania politycznego, które osłabiało ich pozycję w oczach opinii publicznej, na rzecz budowy systemu
dialogu społecznego i partnerstwa społecznego. Nie zdołano jednak zapewnić
komisji kompetencji stanowiących, pozostając przy jej dotychczasowej funkcji
opiniodawczo-konsultacyjnej.
To nowe otwarcie dialogu społecznego na szczeblu centralnym oraz ustanowienie go na szczeblu wojewódzkim wzbudziło duże oczekiwania i nadzieje
co do efektów tej formy porozumienia. Duże oczekiwania mieli rządzący i organizacje partnerów społecznych, które uzyskały status tzw. organizacji reprezentatywnych, co umożliwiło im udział w pracach komisji i WKDS. Szybko się
jednak okazało, że zapał rządu miał jedynie na celu pozyskanie partnerów społecznych do poparcia kosztownych społecznie reform, a gdy tego poparcia nie
uzyskał, to jego entuzjazm do promowania dialogu społecznego znacznie osłabł.
Zatem mimo wzmocnienia formalnej instytucjonalizacji prawnej, faktyczna instytucjonalizacja dialogu społecznego, służącego do wypracowywania efektywnych i społecznie popieranych rozwiązań, pozostała na niskim poziomie, co jest
kolejnym argumentem świadczącym o instrumentalnym podejściu do dialogu
i jego fasadowym charakterze. Dla wsparcia tego wniosku można podać przykład Austrii oraz w mniejszym zakresie innych krajów (Niemcy, Holandia), gdzie
mimo braku formalnej instytucjonalizacji prawnej instytucji dialogu społecznego
odgrywa on nadal ważną rolę w tych systemach politycznych (Sroka 2009, s. 15).
Badacze zachodni wskazują, że korporacyjny dialog społeczny jest efektywny
przede wszystkim w warunkach demokracji konsensualnej, a nie większościowej
(westminsterskiej), który to model jest bliższy jest realiom polskiej demokracji. Jednocześnie polscy badacze problemu dialogu społecznego wykazują ograniczoną „wiarę”, że rozwój instytucji prodialogowych (np. takich jak WKDS)

33955352
3

Uwarunkowania i przyczyny słabości dialogu społecznego w Polsce

35

przyczyniłby się także do zwiększenia roli rozwiązań konsensualnych w polskim
systemie politycznym (ibidem, s. 19).
Zatem, mimo że także w krajach demokracji konsensualnej (Austrii, Holandii)
uwarunkowania polityczne, gospodarcze i społeczne-kulturowe przyczyniły się
do osłabienia poziomu korporacyjnego dialogu społecznego, to pozostaje on
ważnym i uznanym elementem „filozofii sprawowania władzy”, a nie tak jak
w Polsce ciałem obcym. M. Spławski i A. Zybertowicz wskazują, że instytucje
dialogu społecznego są ciałem obcym w polskim życiu społeczno-politycznym,
ale ze względu na uwarunkowania konstytucyjne i standardy unijne nie można
ich odrzucić wprost; następują więc procesy prowadzące do traktowania dialogu
społecznego jako fasady (Spławski, Zybertowicz 2005, s. 85).
Jednakże wpływ integracji europejskiej jest ograniczony, ponieważ nie jest
związany z obowiązkiem wdrożenia prawa unijnego w odniesieniu do kształtu
instytucji dialogu społecznego. Rozwiązania unijne mają charakter miękkich reguł, które oddziałują na wprowadzanie instytucji trójstronnych i praktyk konsultacyjnych z partnerami społecznymi jako standardu unijnego. Mimo to większość
zagadnień podlegających konsultacjom należy do kompetencji rządów państw
członkowskich (Fałkowski i in. 2006, s. 107).
M. Spławski i A. Zybertowicz proponują dwa scenariusze zdarzeń, które doprowadzą ostatecznie do przynajmniej pośredniego odrzucenia dialogu społecznego
jako instytucji życia społeczno-politycznego. Najpierw może nastąpić redefiniowanie roli jego instytucji, czyli „rozmontowywanie” dialogu społecznego przez:
- pozorowanie dialogu społecznego;
- niekonkluzywność dialogu społecznego, wynikającą z braku po stronie rządzących woli wypracowywania uzgodnień, które będą się różniły od stanowiska
rządu, czego przejawem jest przedstawianie projektów ustaw do konsultacji
w sytuacji, gdy partnerzy społeczni mają niewiele czasu na wyrażenie opinii,
co świadczy o tym, że rządzący faktycznie nie chcą brać tych opinii pod uwagę, a czynią to jedynie ze względów formalnych;
- niebranie pod uwagę opinii i uchwał podejmowanych w ramach centralnego
i regionalnego dialogu społecznego przez władze krajowe i regionalne;
- rytualizacja (jedynie klub dyskusyjny), ponieważ najważniejsze kwestie podejmowane są poza instytucjami dialogu społecznego;
- wykorzystywanie udziału w pracach instytucji trójstronnych do budowania
własnej pozycji indywidualnej lub grupowej w ramach klientelistyczno-kolesiowskich nieformalnych relacji oraz kolekcjonowanie funkcji (efekt „choinkowości”) i korzyści materialne (diety) (Spławski, Zybertowicz 2005, s. 84–90).
W efekcie następuje neutralizowanie znaczenia instytucji dialogu społecznego
ze względu na:
- ograniczone kompetencje Komisji Trójstronnej i WKDS oraz dodatkowo niewnoszenie przez przedstawicieli administracji centralnej i wojewódzkiej ważnych spraw pod obrady instytucji dialogu społecznego;

33955352
3

36

Leszek Graniszewski

- procedury umożliwiające blokowanie dialogu i uzyskiwania porozumienia
przez jego uczestników;
- nieinformowanie opinii publicznej o istnieniu instytucji dialogu społecznego
oraz sporach i dylematach, z którymi muszą się zmierzyć partnerzy społeczni;
- ograniczanie środków na działanie instytucji dialogu społecznego.
Podsumowanie: słabość państwa i słabość partnerów społecznych
Słabość dialogu społecznego jest też pochodną słabości instytucji publicznych
i instytucji społeczeństwa obywatelskiego, jakimi są organizacje partnerów społecznych. W odniesieniu do rządu jest to brak koordynacji i współpracy między
poszczególnymi resortami oraz wykorzystywanie wpływów wśród partnerów
społecznych w rywalizacji między ministrami. Taka sytuacja jest pochodną tzw.
układów branżowo-resortowych, w ramach których obserwuje się często „zespolenie interesów między działaczami związkowymi, przedstawicielami pracodawców
lub zarządów firm państwowych, politykami i urzędnikami ściśle powiązanymi
z interesami danych branż” (ibidem, s. 100). Jak wskazuje J. Hausner, „branżowe
struktury korporacyjne (np. górnictwo, energetyka, kolejnictwo, ochrona zdrowia,
oświata) przetrwały tam, gdzie nadal jedyną dopuszczalną – lub dominującą –
formą własności jest własność publiczna, a centralna administracja rządowa ściśle
reguluje i reglamentuje funkcjonowanie organizacji danego sektora, petryfikując
resortowy (branżowy i hierarchiczny) układ zarządzania” (Hausner 2007, s. 62).
W niektórych branżach związanych z przemysłem ciężkim takie układy są w stanie blokować politykę rządu i porozumienia wypracowywane w ramach trójstronnego dialogu branżowego, które naruszają przywileje danej branży.
W odniesieniu do organizacji partnerów społecznych problemem jest ich
reprezentatywność oraz słabość zasobów finansowych, ludzkich, eksperckich,
a także rozbicie i rywalizacja partnerów społecznych o wpływy polityczne oraz
partykularyzm, który utrudnia zawieranie porozumień w ramach instytucji dialogu społecznego. Powstaje efekt „błędnego koła”, ułomności dialogu bowiem
powodują jego obchodzenie i poszukiwanie porozumienia z partnerami społecznymi poza instytucjami dialogu lub powoływanie nowych instytucji (dialog
obywatelski), które są bardziej uległe wobec decydentów (lub mogą dostać coś
w zamian). W efekcie następuje marginalizacja instytucji dialogu społecznego
na skutek ograniczenia jego funkcjonowania do czynności rutynowych i pozbawionych realnego wpływu na podejmowanie ważnych decyzji albo zawieszania
udziału w pracach tych instytucji (Fałkowski i in. 2006, s. 101). Najbardziej spektakularnym działaniem było zawieszenie od 26 czerwca 2013 r. udziału w pracach Komisji Trójstronnej przez „Solidarność”, OPZZ i FZZ, czyli wszystkie
centrale związkowe reprezentujące pracobiorców.
Jak wskazują badacze Instytutu Spraw Publicznych, dialog społeczny (ale także dialog obywatelski) jest słabo przydatny przy realizacji polityk publicznych

33955352
3

Uwarunkowania i przyczyny słabości dialogu społecznego w Polsce

37

w zakresie: poprawy efektywności wdrażania polityk publicznych, przyspieszenia procesu legislacyjnego oraz uzupełniania treści tych polityk o postulaty ważne dla partnerów społecznych. Autorzy ci wskazują na następujące przyczyny
niskiej efektywności dialogu społecznego (obywatelskiego):
- uwarunkowania kulturowe i utrwalone wzory (nie)prowadzenia dialogu społecznego wywodzące się jeszcze z poprzedniego ustroju, a związane
z negatywnym nastawieniem urzędników do konsultacji z przedstawicielami
społeczeństwa oraz brakiem transparentności i ciągłości pracy administracji oraz kolejnych rządów, które odrzucały rozwiązania wypracowane przez
poprzedników;
- upolitycznienie dialogu społecznego z powodu afiliacji politycznych partnerów
społecznych, ale także przez instrumentalne wykorzystywanie instytucji dialogu społecznego przez ugrupowania polityczne i/lub rząd dla wsparcia jego
polityki;
- nieefektywne ramy organizacyjne funkcjonowania instytucji dialogu społecznego, które sprzyjają blokowaniu rozmów i utrudniają zawieranie porozumień,
oraz dominacja reguł nieformalnych nad formalnymi;
- uzależnienie skuteczności dialogu od kwestii personalnych, przede wszystkim
autorytetu i pozycji przedstawiciela rządu odpowiedzialnego za prowadzenie
dialogu społecznego (ibidem, s. 9–11).
Brak dialogu społecznego powoduje, że organizacje w nim uczestniczące sięgają po inne kanały artykulacji i agregacji swoich interesów. Przede wszystkim
jest to lobbing, który odbywa się w mniej sformalizowanych formach mimo istnienia ustawowej regulacji (ibidem, s. 48–49).
Bibliografia
Avdagic S. 2004, State-labor relations in East-Central Europe: Explaining variations in
union effectiveness, „Socio-Economic Review” 2.
Chora klasa 2002, wywiad z prof. J. Staniszkis, „Nowe Państwo” 3.
Dittrich E. 1995, Transformacja gospodarki a stosunki pracy [w:] H. Moerel (red.),
Zbiorowe stosunki pracy w procesie przemian, Warszawa: Wydawnictwo Instytutu
Filozofii i Socjologii PAN.
Długosz D. 2006, W kierunku debaty publicznej? Nowe rozwiązania partycypacyjne a pożądane zmiany w systemie dialogu społecznego i obywatelskiego w Polsce, „Trzeci
Sektor” 4.
Fałkowski M. 2006, Instytucjonalizacja dialogu trójstronnego w Polsce po roku 2001,
„Trzeci Sektor” 6.
Fałkowski M., Grosse T.G., Napiontek O. 2006, Dialog społeczny i obywatelski w Polsce
2002–2005, Warszawa: Fundacja Instytut Spraw Publicznych.
Frieske K., Machol-Zajda L., Instytucjonalne ramy dialogu społecznego w Polsce: szanse
i ograniczenia [w:] K. Frieske i in. (red.), Dialog społeczny: zasady, procedury i instytucje w odniesieniu do podstawowych kwestii społecznych, Warszawa: Instytut Pracy
i Spraw Socjalnych.

33955352
3

38

Leszek Graniszewski

Frieske K.W. i in. 1997, Formy reprezentacji pracowniczej w procesach powstawania
nowego ładu gospodarczego (maszynopis), Warszawa.
Gadowska K. 2002, Zjawisko klientelizmu polityczno-ekonomicznego. Systemowa analiza powiązań sieciowych na przykładzie przekształceń sektora górniczego w Polsce,
Kraków: Wydawnictwo Uniwersytetu Jagiellońskiego.
Gardawski J. 2001, Związki zawodowe na rozdrożu, Warszawa: Instytut Spraw
Publicznych.
Gardawski J. 2009, Dialog społeczny w Polsce. Teoria, historia, praktyka, Warszawa:
Ministerstwo Pracy i Polityki Społecznej.
Gardawski J. 2010, Dialog społeczny: ku dialogowi selektywnemu IV Rzeczypospolitej
[w:] J. Kornaś (red.), Idea ustrojowa a rzeczywistość „IV Rzeczypospolitej”, Kraków:
Wydawnictwo Uniwersytetu Ekonomicznego.
Gardawski J. 2011, Partnerstwo społeczne oraz dialog w Europie i Polsce [w:] K. Jasiecki
(red.), Grupy interesu i lobbing. Polskie doświadczenia w unijnym kontekście,
Warszawa: Wydawnictwo Instytutu Filozofii i Socjologii PAN.
Gąciarz B. 1995, Samorząd pracowniczy w nowoczesnej gospodarce, Warszawa: Fundacja
Polska Praca.
Hausner J. 2007, Pętle rozwoju. O polityce gospodarczej lat 2001–2005, Warszawa:
Wydawnictwo Naukowe Scholar.
Kundera E. 1998, Transformacja gospodarki polskiej [w:] A. Antoszewski, R. Herbut
(red.), Polityka w Polsce w latach 90. Wybrane problemy, Wrocław: Wydawnictwo
Uniwersytetu Wrocławskiego.
Markowski D. 2000, Wielkie struktury społeczne, Tyczyn: Wyższa Szkoła Społeczno-Gospodarcza w Tyczynie.
Matyja R. 2006, System polityczny Trzeciej Rzeczypospolitej [w:] P. Kaczorowski (red.),
Nauka o państwie, Warszawa: Szkoła Główna Handlowa. Oficyna Wydawnicza.
Morawski W. 1998, Zmiana instytucjonalna: społeczeństwo, gospodarka, polityka,
Warszawa: Wydawnictwo Naukowe PWN.
Pańków W., Gąciarz B. 1997, Kształtowanie się nowego porządku społecznego a stosunki przemysłowe w Polsce [w:] W. Kozek (red.), Zbiorowe stosunki pracy w Polsce
w perspektywie integracji europejskiej, Warszawa: Wydawnictwo Naukowe Scholar.
Spławski M., Zybertowicz A. 2005, Dialog społeczny jako ciało obce w tkance polskiego życia społecznego. Analiza wstępna [w:] D. Zalewski (red.), Dialog społeczny
na poziomie regionalnym. Ocena szans rozwoju, Warszawa: Instytut Pracy i Spraw
Socjalnych.
Sroka J. 2009, Kulturowe oraz instytucjonalne uwarunkowania dialogu społecznego
w krajach Unii Europejskiej i w Polsce [w:] J. Sroka (red.), Analiza funkcjonowania instytucji dialogu społecznego na poziomie województw. Raport z badań wojewódzkich komisji dialogu społecznego, Warszawa: Ministerstwo Pracy i Polityki
Społecznej.
Tatur M. 1994, „Corporatism” as a paradigm of transformation [w:] J. Staniszkis
(red.), W poszukiwaniu paradygmatu transformacji, Warszawa: Instytut Studiów
Politycznych PAN.
Zalewski D. 1998, Partnerstwo polityczne – NSZZ „Solidarność” i OPZZ jako reprezentacje zbiorowych interesów, Warszawa: Instytut Pracy i Spraw Socjalnych.

33955352
3

Katarzyna Hełpa-Liszkowska

Kultura organizacyjna w procesie inicjowania

…

oraz funkcjonowania partnerstw lokalnych

Wstęp
Wobec niezwykle bogatej literatury przedmiotu nie ma potrzeby szerokiego
prezentowania istoty i roli partnerstw lokalnych, rozumianych w tym artykule
jako horyzontalne, przekraczające granice sektorowe (tzw. międzysektorowe,
trójsektorowe) długofalowe porozumienie podmiotów sektora publicznego, biznesowego i pozarządowego, mających równorzędny status i zawiązywanych
wokół obszaru geograficznego wspólnego dla wszystkich jego uczestników
(Kaźmierczak 2008, s. 37; Węgierska-Chyc 2013, s. 19–20).
Jest jednak pilna potrzeba poszukiwania skutecznych sposobów stymulowania
takich partnerstw, zwłaszcza tych, które wśród podstawowych obszarów działania oprócz rynku pracy i spraw społecznych za cel stawiają sobie inicjowanie i wspieranie działań prorozwojowych, m.in.: promocję przedsiębiorczości,
tworzenie nowych firm, doradztwo ekonomiczne itp. (Zybała 2007, s. 13–14).
Zgodne są bowiem opinie, że ich inicjowanie oraz funkcjonowanie jest procesem trudnym, uzależnionym w dużej mierze od skłonności do angażowania się
wszystkich partnerów, oczekiwanych korzyści, zaufania czy wzajemności, czyli
potencjału kapitału społecznego. Istotne są też czynniki o charakterze ekonomicznym, jak i pozaekonomiczne, m.in. kulturowe.
Relacje między kulturą a gospodarką, jako dwoma równorzędnymi obszarami ludzkiej działalności, podsystemami świata społecznego silnie powiązanymi
i wzajemnie się warunkującymi, są z całą pewnością bardzo złożone, nie do końca
jasne, przez co przysparzają wielu problemów. W procesie rozwoju kultura może
stanowić jego cel, środek lub odgrywać rolę regulatora, decydującego o charakterze i kierunkach rozwoju, jest obszarem, który z jednej strony może wpływać
na zjawiska gospodarcze, z drugiej jednak sam może być przez nie kształtowany
(Janikowski 2009, s. 17–30).
W literaturze od lat eksponowany jest niebagatelny wpływ norm, postaw
i wartości wyznawanych w danym kręgu kulturowym na powodzenie lub porażkę
wszelkich działań o charakterze społeczno-gospodarczym1. Kultura organizacyjna
Można byłoby wymienić co najmniej kilka fal wzmożonych debat na temat uwarunkowań
kulturowych, począwszy od Maxa Webera, uznawanego za prekursora badań relacji między kulturą
1

33955352
3

40

Katarzyna Hełpa-Liszkowska

uznawana jest za jeden z najistotniejszych czynników przesądzających o konkurencyjności przedsiębiorstw oraz ich sukcesie rynkowym (Cameron, Quinn 2003;
Hofstede, Hofstede 2007; Harrison, Huntington 2003). Od niej zależą bowiem
podejmowane decyzje, sposoby ich realizacji i efektywność działania, czyli to,
czy zasoby oraz współpraca różnych partnerów przyniosą pożądane rezultaty.
Nierzadko przecież, mimo doskonałego zaplecza w postaci lokalnych produktów
i usług, prób nawiązania współpracy i oddolnych inicjatyw, właśnie ze względu
na niedostatki kultury organizacyjnej dominującej w danym środowisku, wszelkie działania kończą się fiaskiem. Z całą pewnością są to systemy ściśle ze sobą
powiązane, dlatego jakakolwiek zmiana w jednej z tych dziedzin odbija się na
drugiej.
Problemy kultury organizacyjnej są w największej mierze badane w odniesieniu do przedsiębiorstw, wiele jej elementów, zwłaszcza w wymiarach istotnych z punktu widzenia psychologii zarządzania, np.: przywództwo, zarządzanie
zespołem, ma duże znaczenie również w odniesieniu do partnerstw lokalnych.
Dlatego punkt wyjścia opracowania stanowi założenie o kulturowym zakorzenieniu działań przedsiębiorczych, czyli o tym, że do zrozumienia ich istoty, form,
wszelkich przejawów nie wystarczy analiza elementów czysto ekonomicznych
i struktury rynków. Należy odnieść się do sfery kultury, gdyż właśnie tam usytuowane są czynniki decydujące o aktywnym uczestnictwie w życiu gospodarczym
(Glinka 2008; Harrison, Huntington 2003).
Celem opracowania jest przedstawienie istoty, funkcji i modeli kultury organizacyjnej, jej wpływu na skuteczność partnerstw oraz potrzeby wykorzystania
wiedzy z tego zakresu w skali lokalnej i regionalnej.
Istota i funkcje kultury organizacyjnej oraz czynniki ją kształtujące
Podobnie jak szeroko rozumiana kultura, tak i kultura organizacyjna, określana też mianem kultury korporacyjnej, jest pojęciem wieloznacznym, a jej definicja jest wciąż przedmiotem sporów i kontrowersji2. Kultura organizacyjna nie
istnieje samodzielnie – w znacznej swej części jest niezauważalna i nieuświadomiona, ukryta w umysłach członków organizacji stanowi dla nich spoiwo, które
integruje odmienne osobowości, grupy, charaktery.
Podstawy koncepcyjne badań nad problematyką kultury organizacyjnej wywodzą się z dwóch różnych dziedzin: antropologii (kultura metaforą organizacji)
i socjologii (organizacja ma kulturę). Wiele prac o fundamentalnym znaczeniu dla
a rozwojem ekonomicznym za sprawą jego najsłynniejszego dzieła pt.: Etyka protestancka i duch
kapitalizmu (1994). Por. Landes 2000; Trompenaars, Hampden-Turner 2002.
2
Po raz pierwszy terminem tym posłużył się już w latach 40. XX wieku E. Jacques, któremu
perspektywa kulturowa służyła jako zmienna umożliwiająca wyjaśnienie problemów gospodarczych i społecznych dawnych krajów kolonialnych. Wyniki jego pracy, opublikowane w 1951 r.,
uważa się za oficjalny moment narodzin tego pojęcia (Sułkowski 2002, s. 53).

33955352
3

Kultura organizacyjna w procesie inicjowania…

41

rozumienia kultury organizacyjnej powstało już w latach 70., dynamiczny wzrost
zainteresowania tym pojęciem zaczerpniętym z socjologii do nauk ekonomicznych datuje się od lat 80. XX wieku, a obecnie stale się wzmacnia pod wpływem
zmian związanych z globalizacją i umiędzynarodowieniem rynków (Siemiński
2008, s. 13–14).
G. Hofstede − zajmujący się elementami kultury i ich wpływem na społeczeństwo – zdefiniował kulturę organizacyjną jako „zbiorowe zaprogramowanie umysłu, które odróżnia członków jednej organizacji od drugiej” (Hofstede, Hofstede
2007, s. 297). Jego zdaniem kultura organizacji to także jej psychologiczne aktywa, które mogą służyć do przewidzenia tego, co stanie się z aktywami finansowymi za kilka lat. Odnosi on kultury organizacyjne do kultur narodowościowych
i różnicuje je za pomocą czterech następujących norm i wartości określonych
wymiarami, bardzo silnie wpływającymi na zarządzanie i jednocześnie warunkującymi typ kultury (Witak 2014):
– wymiar indywidualizm – kolektywizm, ukazujący różnice między kulturami na
tle roli przypisywanej jednostce i zakresu, w jakim jest skłonna zaakceptować
dominację wspólnych interesów nad jednostkowymi,
– dystans władzy różnicujący kultury w zależności od tego, czy ludzie skłonni
są przywiązywać większą lub mniejszą wagę do miejsca w hierarchii władzy,
odnoszący się zatem do sposobu, w jaki pracownicy postrzegają formalną hierarchię organizacyjną, jako nieodłączny aspekt dobrze zorganizowanej i sprawnie działającej organizacji,
– wymiar unikania niepewności, pozwalający wyróżnić kultury, w których stopień unikania niepewności jest niski lub wysoki3, wskazujący zatem, w jakim
stopniu osoby są gotowe zaakceptować sytuację niestabilną, zmiany oraz możliwość działania mimo braku formalnych procedur,
– wymiar męskość – kobiecość ukazujący skalę dwóch cech, gdzie na jednym
biegunie plasują się kultury męskie, z dominującym twardym, opartym na zasadzie konkurencji podejściem do życia organizacji, a na drugim – kultury
kobiece, charakteryzujące się większą opiekuńczością i wyrozumiałością w relacjach interpersonalnych.
W psychologii organizacji kulturę rozumie się najczęściej w sposób niewartościujący. Obejmuje ona wówczas wartości i normy, wyznaczające specyficzny
sposób zachowania się uczestników danej organizacji, różniące tę organizację od
innych. Charakterystyczny dla tego ujęcia jest brak podziału wzorów kulturowych
zachowań na takie, które mają znaczenie dla osiągnięcia formalnych celów organizacji, i na takie, które są obojętne z tego punktu widzenia. Kultura w tym przypadku jest traktowana jako kategoria opisowa, niepodlegająca wartościowaniu
3
Przy niskim stopniu unikania niepewności skłonność do podejmowania ryzyka i tolerancja
niejednoznaczności sytuacji jest większa, przy wysokim dużą wartość przypisuje się poczuciu pewności, stabilizacji i bezpieczeństwa.

33955352
3

42

Katarzyna Hełpa-Liszkowska

ze względu na sprawność funkcjonowania organizacji. Nie można zatem o niej
powiedzieć, że w danym przypadku jest dobra lub zła, albo wysoka lub niska.
Można najwyżej stwierdzić, że jest ona w danej organizacji mniej lub bardziej
widoczna. S. Robbins uważa, że kultura organizacyjna to pewien system znaczeń,
które przyjmuje organizacja, odróżniających ją od innych (Robbins 2004).
Rola kultury organizacyjnej zależy od etapu, na którym znajduje się organizacja – czy jest to faza narodzin, wczesnego wzrostu, wieku średniego czy dojrzałości. Niezależnie od etapu, kultura organizacyjna spełnia zawsze pięć podstawowych funkcji (choć nie jedynych). Należą do nich (Sułkowski 2002, s. 60–63):
– funkcja integracyjna – polegająca na utrzymaniu organizacji w całości, spajająca ją poprzez aktywne uczestnictwo, przejawiające się akceptacją wspólnych celów, wartości, norm i poglądów; aby ocenić stopień integracji, należy
uwzględnić takie czynniki, jak: zbudowanie wspólnego języka, określenie granicy grupy, stworzenie hierarchii wewnętrznej, utrwalenie zasad i reguł oraz
pewnych rytuałów itp.,
– funkcja percepcyjna – wiążąca się ze sposobem postrzegania przez jej członków rzeczywistości, organizacji i jej otoczenia oraz samych siebie przez pryzmat filtrów poznawczych i stereotypów wspólnych członkom organizacji,
– funkcja adaptacyjna – związana z możliwością wypracowania schematów działania w określonych sytuacjach dzięki postrzeganiu rzeczywistości organizacyjnej i otoczenia jako względnie stabilnych – kultura zmniejsza niepewność,
nadaje sens rzeczywistości i wskazuje na schematy zachowań w określonych
sytuacjach oraz umożliwia przystosowanie się grupy do otoczenia,
– funkcja nadawania tożsamości – wiążąca się z tworzeniem wspólnego, spójnego wizerunku organizacji, poczucia wspólnoty jej członków,
– funkcja stymulowania zmian w organizacji – kultura staje się katalizatorem
i narzędziem zmian organizacyjnych, zwłaszcza w warunkach niepewności
związanych z dynamiką i gwałtownością zmian w otoczeniu, typowych dla
epoki postindustrialnej.
Kultura organizacyjna jest determinowana i kształtowana przez wiele elementów o charakterze zewnętrznym, takich jak: kultura kraju, w którym dana jednostka prowadzi działalność (i/lub kraju, z którego się wywodzi), czy branża, oraz
o charakterze wewnętrznym, tj. wielkość danej jednostki, jej tradycje, a przede
wszystkim ludzie ją tworzący.
Wpływ różnych czynników endo- i egzogenicznych jest znacznie bardziej
skomplikowany, gdyż dopiero wspólnie tworzą one splot zależności, w wyniku których powstaje określony typ kultury przedsiębiorstwa, instytucji, organizacji. Na kulturę organizacyjną wpływają wszystkie typy kultury, czyli kultura
narodowa, kultura regionalna i kultura ekonomiczna danego obszaru, a także
wiele innych, takie jak kultura branży, subkultury zawodowe działów, a nawet
nieformalnych grup pracowniczych. Na najniższym szczeblu plasuje się kultura reprezentowana przez jednostki: pracowników, menedżerów, kierowników

33955352
3

Kultura organizacyjna w procesie inicjowania…

43

oraz ich cechy osobowości. Każdy z tych czynników może stać się elementem
decydującym o kierunkach ewolucji wspólnego systemu założeń, wartości,
norm czy postaw. Kształtowanie się kultury organizacyjnej w procesie wzajemnej interakcji czynników endogenicznych jest z reguły trudne do uchwycenia
i zidentyfikowania.
Otoczenie systemu społeczno-kulturowego organizacji coraz częściej ujmowane jest kompleksowo i dzielone na makro- i mikrootoczenie. Makrootoczenie
tworzy warunki czasowo-przestrzenne działalności organizacji. Wywiera wpływ
na kulturę organizacyjną dzięki transmisji wartości i wzorców kulturowych
ukształtowanych w makrosystemie społecznym. Odnosi się do tradycji, wartości
społecznych, przyzwyczajeń i warunków demograficznych. Otoczenie bliższe
może wpływać natomiast w sposób bezpośredni lub pośredni na kulturę organizacyjną (Siemiński 2008, s. 69–71).
A. Brown dzieli te czynniki na trzy podstawowe grupy elementów kształtujących poszczególne kultury: kultura narodowa, regionu i lokalna, w jakiej działa
podmiot, czynniki związane z założycielem lub liderem organizacji, jego wizją
i stylem zarządzania oraz rodzaj podejmowanej działalności (Brown 1998, s. 42).
G. Aniszewska i I. Gielnicka dzielą z kolei czynniki endo- i egzogeniczne na
trzy grupy: otoczenie, organizacja, uczestnicy organizacji (Aniszewska, Gielnicka
1999, s. 44).
Prorozwojowa i projakościowa kultura organizacyjna
z perspektywy lokalnej i regionalnej
Trudno jednoznacznie zdefiniować, czym jest prorozwojowa kultura organizacyjna, choć pojęcie to figuruje już w wielu publikacjach i dokumentach.
Wiadomo jest, że kultura proinnowacyjna oznacza m.in. tworzenie przyjaznego
klimatu wobec innowacji i zawiera takie wymiary jak: elastyczność, otwartość na
współpracę, czy też świadomość konieczności wprowadzania zmian i ustawicznego zdobywania wiedzy. W warunkach dynamicznych przekształceń zachodzących w otoczeniu innowacyjna kultura organizacyjna może sprzyjać adaptacji do
tych zmian.
Spośród ważnych z perspektywy partnerstw lokalnych zachowań charakterystycznych dla proinnowacyjnej/prorozwojowej kultury organizacyjnej warto
wymienić (Gadomska-Lila 2013, s. 14):
– wspieranie twórczych sposobów myślenia i rozwiązywania problemów,
– tworzenie klimatu sprzyjającego zmianom organizacyjnym oraz atmosfery
współzawodnictwa, mającej wpływać na wzrost ambicji,
– pogłębianie wiedzy i umiejętności oraz właściwe dzielenie się wiedzą i informacją, a także sprawne systemy komunikowania,
– upublicznienie autorów sukcesów oraz budowanie atmosfery uznania i szacunku dla innowatorów,

33955352
3

44

Katarzyna Hełpa-Liszkowska

– rozwijanie tolerancji dla ryzyka, niepewności, poszukiwań, a także potknięć,
– szeroki udział pracowników w tworzeniu nowych rozwiązań oraz wprowadzanie demokratycznych zasad podejmowania decyzji i rozwiązywania
konfliktów,
– wspieranie działań grupowych oraz negowanie postaw egoistycznych
i arogancji.
Do istotnych czynników mających wpływ na tworzenie proinnowacyjnej kultury należy strategia rozwoju przedsiębiorstwa, instytucji czy regionu. Właściwie
skonstruowana i zrozumiała strategia wraz z kulturą mogą tworzyć nawet efekt
synergiczny, jednak stanie się tak tylko wówczas, gdy między nimi będzie zachodzić dodatnie sprzężenie zwrotne. Oznacza to, że z jednej strony strategia
determinuje kierunek rozwoju proinnowacyjnej kultury organizacyjnej, z drugiej
strony kultura tworzy ramy ograniczające proces projektowania strategii. Każda
zmiana strategii powinna więc pociągać za sobą zmiany kulturowe, co oznacza
kształtowanie kultury elastycznej, innowacyjnej i otwartej (Krupski, Niemczyk,
Stańczyk-Hugiet 2009, s. 8).
Na tym gruncie zachodzi proces ciągłych interakcji pomiędzy wartościami,
wyobrażeniami i działaniami, które sprawiają, że „kultura przedsiębiorczości”
jest trudna do opisania, ulega bowiem ustawicznym zmianom pod wpływem
uwarunkowań historycznych, społecznych i gospodarczych, procesów globalizacyjnych oraz zmian w systemach informacji, edukacji, prawa itp. To wszystko
przekonuje, że obecnie przedsiębiorca nie może skupiać się wyłącznie na swojej
firmie, ale musi liczyć się z całym zespołem czynników wpływających na samą
firmę, jak i, a może przede wszystkim, na jej otoczenie.
Takie podejście do przedsiębiorczości kładzie nacisk na uwzględnianie interakcji społecznych, czyli sposobów myślenia, interpretowania świata i jego
odczuwania oraz stosunków i form pracy i konsumpcji. Ten typ kulturowego podejścia pozwala na analizowanie oddolnych procesów wzrostu gospodarczego,
napędzanych przez jednostki i grupy społeczne dążące do realizacji swoich celów, wśród których jest także zysk i poprawa swojego położenia.
Kultura organizacyjna wraz z przedsiębiorczością stanowią łącznie istotne
elementy permanentnego rozwoju kształtującego przewagę konkurencyjną danej
jednostki terytorialnej nad innymi. Bogata kultura przedsiębiorczości na poziomie lokalnym jest też istotnym czynnikiem oraz stymulatorem rozwoju lokalnego zgodnego z założeniami tzw. zrównoważonego rozwoju (Leśniewski 2010a,
s. 52).
Wobec rosnącej roli jakości w procesie kształtowania konkurencyjności coraz
większe znaczenie ma kultura jakości. K. Bright i C.L. Cooper zwracają uwagę,
iż system zarządzania jakością jest kształtowany w organizacji na poziomie artefaktów i zasad zachowań, czyli najlepiej uświadomionym. W podmiotach mających duże doświadczenie w stosowaniu zasad zarządzania jakością możliwe jest
kształtowanie w dłuższym okresie poziomu norm i wartości. Tylko najbardziej

33955352
3

Kultura organizacyjna w procesie inicjowania…

45

zaawansowane mogą podejmować skuteczne próby oddziaływania na wybrane
elementy trzeciego, nieuświadomionego poziomu (Wawak 2014).
W trakcie opracowania systemu zarządzania jakością możliwe jest oddziaływanie wyłącznie na pierwszy poziom kultury organizacyjnej przez projektowanie
nowej organizacji, metod pracy, określanie celów, procedur i instrukcji. Wpływ
kultury organizacyjnej może się przejawiać zatem w sposobie zaprojektowania
procesów, struktury organizacyjnej, zadań i uprawnień pracowników. Na etapie
wdrożenia podejmowane są próby oddziaływania również na drugi poziom przez
szkolenia, informowanie, nadzór, pomoc w stosowaniu nowych metod. Kultura
organizacyjna może uniemożliwić skuteczne wdrożenie systemu, jeżeli nie zostaną zaakceptowane i przyjęte do stosowania przez pracowników zasady orientacji na klienta, stosowania i wykorzystywania analiz czy ciągłego doskonalenia.
Wprawdzie procedury i instrukcje będą w takim przypadku stosowane, jednak
trudno mówić o działającym w pełni systemie (ibidem).
Etap doskonalenia systemu, którego wdrożenie się powiodło, mogą stanowić
próby kształtowania zachowań pracowników. Ich skuteczność zależy od podatności kultury organizacyjnej na wprowadzanie zmian.
W każdym państwie występują kultury narodowe, obok nich etniczne, regionalne, lokalne oraz inne konstruowane na zasadzie terytorialnej, innej kulturowej,
lub na zasadzie określonego połączenia różnych zmiennych. W perspektywie historycznej w warunkach odosobnienia przestrzennego, braku kontaktu z innymi
grupami, wyróżnione układy kulturowe były tworzone jako wyraz utrwalonych
relacji ze środowiskiem przyrodniczym, społecznym i kulturowym (Sadowski
2010, s. 194–197).
Ważny jest specyficzny zbiór wzorców postępowania i wytworów kultury
symbolicznej, utożsamianych z określonym regionem przez ludzi, którzy go zamieszkują i dla których stanowią one istotną wartość. Ze względu na tę kulturę,
która odróżnia się od innych kultur regionalnych, ludzie spoza owego regionu
także traktują to terytorium jako wyodrębniającą się całość z powodu specyfiki
zasobów kulturowych. Rozwój społeczności lokalnej jest w dużej mierze uzależniony od pielęgnowania własnej kultury regionalnej, jednocześnie trwałość
tej kultury zapewnia istnienie społeczności lokalnych (Kowalik 2006, s. 22–23).
Niezależnie od dalszego rozwoju porządku światowego kultura regionalna
włączona w obszar kształtowania się świata globalnego lub świata koegzystujących i współpracujących ze sobą państw narodowych będzie miała coraz większe
znaczenie dla życia pojedynczych osób, które z kolei mogą wywierać coraz większy wpływ na rozwój własnego regionu i jego kultury – przynajmniej możliwość
taka zakładana jest w koncepcji globalizacji.

33955352
3

46

Katarzyna Hełpa-Liszkowska

Modele i typologia kultury organizacyjnej
G. Hofstede, posługując się metaforą komputerową, porównał naturę ludzką
do systemu operacyjnego (Hofstede, Hofstede 2007, s. 17–19). Natura stanowi
element wspólny dla wszystkich ludzi bez względu na pochodzenie. W przeciwieństwie do natury kultura nie jest dana w spadku, uczymy się jej, jej źródłem
jest środowisko społeczne, a nie geny. Ważne, aby nie mylić jej z naturą ludzką
z jednej strony, a osobowością jednostki z drugiej.
Określenie, gdzie dokładnie przebiega granica między naturą, kulturą a osobowością, jest bardzo trudnym zadaniem, a na podstawie wyników różnych badań
stwierdzić można, że w różnych kręgach kulturowych wygląda to nieco inaczej.
Poziom kolektywny zaprogramowania umysłu charakterystyczny dla danej organizacji przenika dalej, tworząc kulturę branży, regionu, społeczeństwa.
Hofstede zaproponował model zawierający wszystkie elementy stanowiące nieodłączne składniki każdej kultury, w tym także kultury organizacyjnej. Wyróżnił
w nim symbole, mity, bohaterów, rytuały oraz wartości i normy, które wspólnie wytwarzają specyficzną atmosferę, kształtują stosunki pomiędzy wszystkimi
członkami grupy i pozwalają odróżnić ich od członków innej grupy.
Kim Cameron i Robert Quinn uważają, że kultura organizacyjna jest zasadniczym czynnikiem wpływającym na efektywność każdego przedsięwzięcia, i wyróżniają cztery główne typy kultury: klanu, adhokracji, hierarchii oraz rynku.
Kulturę klanu, wykazującą podobieństwo do organizacji typu rodzinnego,
cechuje dominacja wspólnie wyznawanych wartości i celów. Można tu zaobserwować wysoki stopień uczestnictwa, spójność i bardzo duże poczucie wspólnoty. Zamiast przepisów, procedur, konkurencyjności i pogoni za zyskiem cenione
są: praca zespołowa, dążenie do zwiększenia zaangażowania ludzi i poczucie
odpowiedzialności za pracowników lub członków organizacji, która jest przyjaznym miejscem pracy. Ludzie świetnie ze sobą współdziałają, istnieje dobra komunikacja, a firma przypomina rodzinę. Przywódcy są traktowani jak mentorzy,
opiekunowie. Spójność organizacji zapewniają lojalność oraz silne przywiązanie
do tradycji. Ogromny nacisk kładzie się na długofalową korzyść, jaką daje rozwój osobisty. Ważne są też silne więzi i morale załogi. Sukces organizacji rozpatrywany jest w kategorii dobrej atmosfery wewnątrz organizacji i troski o jej
uczestników. Organizacja preferuje pracę zespołową, uczestnictwo i konsensus
(Drzewiecka, Stasiuk 2012).
Kultura adhokracji odzwierciedla typ organizacji opierającej się na dynamicznym rozwoju jednostek doraźnie powoływanych. Charakterystyczną cechą tego
typu organizacji jest szybkość reagowania na wyjątkowo niespokojne i zmienne
warunki, jakie panują w dzisiejszych czasach. Zgodnie z jej założeniami sukces
organizacji zapewniają przede wszystkim innowacje. Główną właściwość tego
typu kultury stanowi popieranie zdolności przystosowywania się, elastyczności i kreatywności w sytuacjach niepewnych, niejednoznacznych z nadmiarem

33955352
3

Kultura organizacyjna w procesie inicjowania…

47

informacji. Brak jest tu scentralizowanego ośrodka władzy czy stosunków zależności służbowej. Kładzie się duży nacisk na rozwiązania niestereotypowe,
ceniona jest gotowość do ryzykownych propozycji, rozwiązań oraz wybieganie
w przyszłość w celu przewidywania rozwoju sytuacji.
Kultura hierarchii opiera się na cechach wyodrębnionych przez Maxa Webera,
znanych jako klasyczne atrybuty biurokracji, dlatego też kojarzona jest ze stylem
biurokratycznym4. Głównym celem organizacji o hierarchicznym typie kultury
jest dążenie do wytwarzania identycznych wyrobów w sposób efektywny, niezakłócony i niezawodny. Najważniejsze są wydajność, szybkość i praca bez zakłóceń. To miejsce wysoce sformalizowane i zhierarchizowane. Sprawni przywódcy
są dobrymi koordynatorami i organizatorami. Celem długofalowym jest dążenie
do trwałości, efektywności i przewidywalności. Spójność organizacji dają ujęte
w regulaminy przepisy i zasady.
W kulturze rynku znacznie silniej kładzie się nacisk na sprawy zewnętrzne, na
kształtowanie własnej pozycji w otoczeniu niż na sprawy wewnętrzne, na transakcje z podmiotami zewnętrznymi, tj. dostawcami, klientami, koncesjonariuszami, związkami zawodowymi oraz z nadzorem, dotyczące: wymiany, sprzedaży
i wszelkiego rodzaju kontraktów z innymi podmiotami w taki sposób, aby zyskać
sobie przewagę konkurencyjną na rynku. Ten typ kultury działa przede wszystkim
dzięki ekonomicznym mechanizmom rynkowym. Podstawowymi wartościami są
konkurencyjność i wydajność oraz uzyskanie pozycji lidera na rynku. Zadaniem
kierownictwa jest dbanie o wydajność, wyniki i zyski niezależnie od sytuacji,
jaka panuje na rynku, a nawet wobec ustalonego z góry założenia, że otoczenie
nie jest przyjazne, lecz wrogie, a klienci mają ciągle rosnące wymagania. W działalności organizacji o kulturze tego typu ważne są: wyniki, rentowność, pozycja
na rynku, realizacja ambitnych zadań, pozyskanie dostępu do stałych klientów.
Kultura organizacyjna podmiotów lokalnych
Jednym z czynników kształtujących rozwój lokalny jest kultura organizacyjna
organów władzy publicznej i innych lokalnych instytucji. Typ kultury organizacyjnej determinuje otwartość gminy na podjęcie współpracy; od niego zależy, czy
gminy będą aktywizować postawy przedsiębiorcze.
W warunkach gospodarki konkurencyjnej kultura organizacyjna gmin, a także wszystkich zlokalizowanych w nich podmiotów, stanowi ważną składową
długofalowego rozwoju lokalnego, dynamizuje bądź hamuje rozwój poszczególnych obszarów, tworząc tzw. klimat inwestycyjny, który oznacza nie tylko
tereny pod inwestycje, ulgi podatkowe itp., ale przede wszystkim dotyczy kwestii
uwarunkowanych kulturowo, np. łatwości nawiązywania kontaktu urzędników
Atrybutami tymi są: zasady, specjalizacja, merytokracja, hierarchia, odrębna własność, bezosobowość, odpowiedzialność.
4

33955352
3

48

Katarzyna Hełpa-Liszkowska

z przedsiębiorcami. Identyfikacja kultury organizacyjnej na danym obszarze pozwala określić jego zdolność do podejmowania działań o charakterze przedsiębiorczym. Jeśli natomiast to właśnie kultura stanowi barierę takiej zdolności, to
dzięki zdiagnozowaniu dominującego jej typu można podjąć działania zmierzające do jej przekształcenia w kierunku bardziej sprzyjającym przedsiębiorczości, co
jest jednoznaczne z warunkami korzystnymi dla rozwoju lokalnego (Leśniewski
2010a, s. 59–61). Skoro kultura organizacyjna uznawana jest za jeden z zasobów
kształtujących konkurencyjność danej organizacji, to także w przypadku gmin
czy innych jednostek terytorialnych można ją traktować jako czynnik determinujący ich możliwości uzyskania przewagi konkurencyjnej.
Urzędy gmin, jako jednostki nadzorujące rozwój danego obszaru terytorialnego, mają swoją kulturę organizacyjną, która może być stymulantem bądź destymulantem działań prorozwojowych, w zależności od typu danej kultury. Typ
kultury organizacyjnej urzędów gmin może decydować o możliwościach prowadzenia na ich terenie szeroko pojętych inwestycji przedsiębiorstw (lokalizacja
działalności gospodarczej w danej gminie). Decydujący wpływ na kształtowanie
kultury organizacyjnej urzędów gmin mają wójtowie, burmistrzowie, prezydenci miast, czyli najwyższy szczebel zarządzania. Obecnie urzędy gmin powinny
stwarzać dogodne warunki dla inwestorów, mieszkańców gminy itp., a urzędnicy powinni pełnić funkcję doradców. Kultura organizacyjna stwarza określone
warunki kształtowania zachowań pracowników urzędów gmin, które to zachowania mogą wpływać na podejmowanie działań o charakterze prorozwojowym
Leśniewski 2010b, s. 12). Ponadto administracja samorządowa, tworząc lepsze
warunki dla wzrostu aktywności gospodarczej, pobudza rozwój lokalnej przedsiębiorczości, a działanie to powinno wspierać przede wszystkim aktywność
społeczności lokalnych. Realizacja tego celu jest zależna od uwarunkowań wewnętrznych oraz od czynników zewnętrznych, które mają charakter obiektywny,
a samorząd nie ma na nie wpływu – są to m.in. konsekwencje globalizacji, zmian
strukturalnych w gospodarce oraz restrukturyzacji (Makieła 2008, s. 17).
Gmina jako podmiot rynku lokalnego odgrywa najważniejszą rolę w kształtowaniu warunków prowadzenia działalności gospodarczej, jest jednocześnie
pracodawcą, zleceniodawcą, klientem i inwestorem (Misiąg 2001, s. 8 i 17).
Identyfikacja typu kultury organizacyjnej umożliwia określenie, czy dany urząd
gminy zorientowany jest na kształtowanie pozycji w otoczeniu zewnętrznym jednostki samorządu terytorialnego, koncentracji na sprawach wewnętrznych, rozwoju swobody i elastyczności działania oraz czy istnieje stabilność i kontrola
w urzędzie gminy.
Podsumowanie
Właściwe rozpoznanie i kształtowanie kultury organizacyjnej może mieć znaczący wpływ na skuteczność i trwałość partnerstw lokalnych, zwłaszcza coraz

33955352
3

Kultura organizacyjna w procesie inicjowania…

49

dynamiczniej tworzonych Lokalnych Grup Działania. Niezwykle ważne jest
dopasowanie organizacyjne, analizowane z perspektywy strategii, kultury organizacyjnej i zarządzania zasobami ludzkimi (Gadomska-Lila 2013). Koncepcja
dopasowania organizacyjnego należy do tych zagadnień, które obecnie znajdują
się w centrum zainteresowania zarówno teorii, jak i praktyki zarządzania, jednak
pomimo pozornie dużej „popularności” brakuje odwołujących się do naukowych
podstaw zwartych opracowań, opartych na wynikach badań empirycznych, wskazujących zarówno na przesłanki zasadności, jak i opisujących metodyczne aspekty realizacji tego przedsięwzięcia.
Bibliografia
Aniszewska G., Gielnicka I. 1999, Firma to ja, firma to my: poradnik kultury organizacyjnej firmy, Gdańsk: Ośrodek Doradztwa i Doskonalenia Kadr.
Bartosik-Purgat M. 2004, Uwarunkowania kulturowe w marketingu międzynarodowym,
Poznań: Wydawnictwo Akademii Ekonomicznej.
Brown A. 1998, Organizational Culture, London: Financial Times.
Bukraba-Rylska I. 2000, Kultura w społeczności lokalnej. Podmiotowość odzyskana?
Warszawa: Instytut Rozwoju Wsi i Rolnictwa PAN.
Cameron K., Quinn R. 2003, Kultura organizacyjna – diagnoza i zmiana: model wartości
konkurujących, Kraków: Oficyna Ekonomiczna.
Drzewiecka M., Stasiuk A. 2012, Charakterystyka kultury organizacyjnej przedsiębiorstwa produkcyjnego, „Edukacja Ekonomistów i Menedżerów. Problemy. Innowacje.
Projekty” 3.
Gadomska-Lila K. 2013, Dopasowanie organizacyjne. Aspekt strategii, kultury organizacyjnej i zarządzania zasobami ludzkimi, Warszawa: Difin.
Gesteland R.R. 2000, Różnice kulturowe a zachowania w biznesie, Warszawa:
Wydawnictwo Naukowe PWN.
Glinka B. 2008, Kulturowe uwarunkowania przedsiębiorczości w Polsce, Warszawa:
Polskie Wydawnictwo Ekonomiczne.
Harrison L.E., Huntington S.P. (red.) 2003, Kultura ma znaczenie: jak wartości wpływają
na rozwój społeczeństw, Poznań: Zysk i S-ka Wydawnictwo.
Hełpa-Liszkowska K. 2012, Potencjał kulturowy w procesie stymulowania rozwoju obszarów wiejskich, „Journal of Agribusiness and Rural Development” 2 (24), s. 83–93.
Hofstede G., Hofstede G.J. 2007, Kultury i organizacje: zaprogramowanie umysłu,
Warszawa: Polskie Wydawnictwo Ekonomiczne.
Janikowski R. 2009, Kultura osią zrównoważonego rozwoju [w:] R. Janikowski,
K. Krzysztofek (red.), Kultura a zrównoważony rozwój – środowisko, ład przestrzenny, dziedzictwo w świetle dokumentów UNESCO i innych organizacji międzynarodowych, Warszawa: Polski Komitet ds. UNESCO.
Kaźmierczak T. 2008, Partnerstwa lokalne: struktura, funkcjonowanie, styl działania [w:]
T. Kaźmierczak (red.), W poszukiwaniu strategii pobudzania oddolnego rozwoju społeczności wiejskich, Warszawa: Fundacja Instytut Spraw Publicznych.
Kowalik S. 2006, Społeczność lokalna a kultura regionalna [w:] A.W. Brzezińska,
A. Hulewska, J. Słomska (red.), Edukacja regionalna, Warszawa: Wydawnictwo
Naukowe PWN.

33955352
3

50

Katarzyna Hełpa-Liszkowska

Krupski R., Niemczyk J., Stańczyk-Hugiet E. 2009, Koncepcje strategii organizacji,
Warszawa: Polskie Wydawnictwo Ekonomiczne.
Landes D. 2000, Bogactwo i nędza narodów. Dlaczego jedni są tak bogaci, a drudzy tak
ubodzy, Warszawa: Muza.
Leśniewski M.A. 2010a, Kultura organizacyjna gminy a rozwój regionalny [w:]
K. Kuciński (red.), Przedsiębiorczość a rozwój regionalny w Polsce, Warszawa: Difin.
Leśniewski M.A. 2010b, Wyznaczanie profilu kultur organizacyjnych z wykorzystaniem
modelu K.S. Camerona i R.E. Quinna, na przykładzie urzędów gmin regionu świętokrzyskiego – wyniki badań, „Studia i Prace Kolegium Zarządzania i Finansów”,
Zeszyt Naukowy 104, SGH w Warszawie.
Makieła Z. 2008, Przedsiębiorczość regionalna, Warszawa: Centrum Doradztwa
i Informacji Difin.
Misiąg W. 2001, Wspieranie przedsiębiorczości przez samorząd terytorialny, Warszawa:
Polska Fundacja Promocji i Rozwoju Małych i Średnich Przedsiębiorstw.
Robbins S. 2004, Zachowania w organizacji, Warszawa: Polskie Wydawnictwo
Ekonomiczne.
Sadowski A. 2010, Kultury narodowe, regionalne i lokalne w państwie – układ wertykalny czy horyzontalny [w:] P. Gliński, I. Sadowski, A. Zawistowska (red.), Kulturowe
aspekty struktury społecznej. Fundamenty, konstrukcje, fasady, Warszawa–Białystok:
Wydawnictwo Instytutu Filozofii i Socjologii PAN – Uniwersytet w Białymstoku.
Siemiński M. 2008, Kształtowanie kultury organizacyjnej przedsiębiorstw przemysłowych,
Toruń: Towarzystwo Naukowe Organizacji i Kierownictwa „Dom Organizatora”.
Sułkowski Ł. 2002, Kulturowa zmienność organizacji, Warszawa: Polskie Wydawnictwo
Ekonomiczne.
Trompenaars F., Hampden-Turner C. 2002, Siedem wymiarów kultury. Znaczenie różnic
kulturowych w działalności gospodarczej, Kraków: Oficyna Ekonomiczna.
Wawak S., Kultura organizacyjna w kontekście zarządzania jakością, http://mfiles.pl/pl/
index.php/ (16.07.2014).
Weber M. 1994, Etyka protestancka a duch kapitalizmu, Lublin: Test.
Wejchman Z. 2011/2012, Jak efektywnie zarządzać partnerstwem lokalnym, „Trzeci
Sektor”, nr specjalny.
Węgierska-Chyc L. 2013, Metodologia budowania partnerstw lokalnych [w:]
B. i T. Sadowscy (red.), Partnerstwa lokalne jako istotny element rozwoju przedsiębiorczości społecznej, Poznań: Fundacja Barka.
Witak K., Kultura organizacyjna – odkrywanie prawdziwej osobowości przedsiębiorstwa,
http://www.psychologia-spoleczna.pl/artykuly/599 (8.05.2014).
Zybała A. 2007, Siła partnerstwa. Jak partnerstwa społeczne pomagają lokalnym środowiskom pokonywać problemy i sprostać wyzwaniom przyszłości, Warszawa: Centrum
Partnerstwa Społecznego „Dialog”.

33955352
3

Małgorzata Słodowa-Hełpa

Partnerstwo jako recepta na sukces
wspólnot lokalnych w wykorzystaniu
…

– nowe możliwości
w kleszczach starych barier, nie tylko biurokracji
atutów glokalizacji

Jakość naszego życia to „gra zespołowa” (…)
Czas zatem na dobro wspólne
(Szomburg 2013)
Zacznijmy korzystać z energii wzajemnego partnerstwa,
aby utworzyć nowy świat dla naszego gatunku
(Raich 2011)

Wstęp
Trudno byłoby nie zgodzić się z przytoczonymi przesłaniami, lecz znacznie
trudniej znaleźć skuteczne recepty na ich urzeczywistnienie. Nie oznacza to jednak, że poszukiwanie rozwiązań jest bezzasadne, ponieważ zgodnie z inną znaną
maksymą: „jeżeli chcemy działać, szukamy sposobu, a jeśli nie – usprawiedliwienia”. Tych usprawiedliwień byłoby, rzecz jasna, sporo.
O podjęciu problematyki partnerstw lokalnych zadecydowało z jednej strony
przeświadczenie o pilnej potrzebie ich funkcjonowania w warunkach, gdy przed
wspólnotami lokalnymi stoją coraz trudniejsze wyzwania o charakterze społecznym i ekonomicznym, a z drugiej nowe możliwości (instytucje i instrumenty)
stymulowania takich partnerstw i szanse na uzyskanie źródeł ich finansowania.
Nie tylko doświadczenia zachodnie, lecz także pozytywne przykłady inicjatyw podejmowanych w naszym kraju dają podstawę do sformułowania tezy, iż
czynnikiem decydującym w największej mierze o sukcesie wspólnot lokalnych
jest wytworzenie sprawnych mechanizmów współpracy pomiędzy głównymi
podmiotami życia społeczno-gospodarczego, czyli samorządem, przedsiębiorcami, placówkami naukowo-badawczymi, bankami, instytucjami pozarządowymi
oraz mieszkańcami. Istotne są przy tym zarówno powiązania formalne, jak i nieformalne, uzależnione w dużym stopniu od istniejącego kapitału społecznego,
komunikacji i mobilizacji społecznej, partnerstwa na różnych poziomach, od
najniższych struktur społeczności lokalnych, czyli sołectw, realizujących programy odnowy wsi, przez inicjatywy subregionalne Lokalnych Grup Działania
lub związków i stowarzyszeń będących beneficjentami Funduszu Spójności, do
międzynarodowej współpracy gmin i regionów. Z badań wynika przecież, iż właśnie mobilizacja społeczna jest najsilniejszym czynnikiem rozwoju infrastruktury,
a także przedsiębiorczości, co w sposób oczywisty prowadzi do dalszej aktywizacji gospodarczej.

33955352
3

52

Małgorzata Słodowa-Hełpa

Warunki, tryb i harmonogram uzyskania pomocy UE stanowią swego rodzaju „doping” dla polskich wspólnot lokalnych, skuteczny czynnik mobilizujący
do podejmowania wspólnych przedsięwzięć. Nie oznacza to jednak, iż dopiero możliwość sięgania po zewnętrzne środki stanowi zaczyn przedsięwzięć
partnerskich1.
Choć trudno byłoby szukać zdeklarowanych przeciwników partnerstw lokalnych, ponieważ w ostatniej dekadzie za ich tworzeniem opowiedziało się nie
tylko wiele autorytetów naukowych, lecz także przedstawicieli różnych stron
sceny politycznej, najświeższe fakty dowodzą najlepiej, że aktywne wspieranie
współpracy jest bardziej postulatem niż faktem.
Wymienione przesłanki, świadczące o randze oraz o wyjątkowej aktualności
podjętej problematyki, zarówno w Polsce, jak i w UE, zadecydowały też o kształcie niniejszego opracowania, traktowanego jako głos w dyskusji dotyczącej wyzwań stojących przed partnerstwami lokalnymi w warunkach kreowania regionalnych przewag konkurencyjnych przy konieczności respektowania realiów
globalizacji oraz zasad powszechnie akceptowanej sprawiedliwości międzypokoleniowej, wynikających z koncepcji rozwoju zrównoważonego.
Na tle wyzwań stojących przed wspólnotami lokalnymi i stanowiska Komisji
Europejskiej dotyczącego zintensyfikowania partnerstw oraz nowych instrumentów UE wspierających takie przedsięwzięcia przedstawiono zasady ich skutecznego funkcjonowania oraz postulaty dotyczące przezwyciężania dotychczasowych barier na tym polu i przekształcania partnerstw projektowych w trwałe
partnerstwa strategiczne. Artykuł został zredagowany na podstawie literatury
przedmiotu, najnowszych dokumentów oraz innych opracowań. W trosce o jak
największą aktualność poruszanych zagadnień wykorzystane też zostały informacje zamieszczone w dziennikach oraz na stronach internetowych.
Główne założenia
U podstaw dalszych rozważań leży kilka założeń i argumentów uzasadniających rosnącą rangę wspólnych działań na poziomie lokalnym2.
• Trwały, zintegrowany rozwój społeczno-gospodarczy jest możliwy tylko
w zintegrowanych wewnętrznie wspólnotach lokalnych i racjonalnie zorganizowanych wielopodmiotowych układach.
Polska ma przecież bogate tradycje w tym zakresie i może się poszczycić licznymi sukcesami w dziedzinie twórczej aktywności społecznej, kooperacji, solidarności oraz samopomocy.
Są przykłady wielu nowatorskich rozwiązań organizacyjnych w okresie zaborów oraz w dobie
II Rzeczypospolitej. Wystarczy wspomnieć o sukcesach Liskowa, wsi wielkopolskiej w powiecie
kaliskim, w której wiele pionierskich rozwiązań organizacyjnych realizowanych na początku XX w.
pod kierunkiem miejscowego proboszcza nie ustępowało dzisiejszym i nadal mogą one być uznane
za modelowe (Piekara 2005, s. 27–126; Bliziński 2005; Kaźmierczak, Dudkiewicz 2007).
2
Część z nich została już szerzej zaprezentowana w pracach: Słodowa-Hełpa 2012, s. 292–
310; Słodowa-Hełpa 2013a.
1

33955352
3

Partnerstwo jako recepta na sukces wspólnot lokalnych…

53

• Polska lokalna stoi przed wielką szansą awansu cywilizacyjnego, którego urzeczywistnienie wymaga jednak dialogu i współdziałania wszystkich podmiotów oraz sektorów, uruchomienia reakcji łańcuchowych i generowania synergii
(Towalski 2007). Przy tego typu współpracy i solidarności terytorialnej możliwe jest uzyskanie przewag konkurencyjnych i swego rodzaju terytorialnych
korzyści skali.
• Zintegrowane podejście angażujące wszystkie podmioty może w dużej mierze
zwiększać zdolność wspólnoty do czerpania zrównoważonych korzyści z jej
dziedzictwa przyrodniczego i kulturowego. Szczególnie ważne są projekty
wzmacniające tożsamość lokalną i poczucie własnej wartości, np. przez rozwój
regionalnych i lokalnych produktów, łączenie lokalnych sektorów poprzednio
rozdzielonych, takich jak rolnictwo i turystyka, komercjalizację zasobów kulturowych i przyrodniczych, wykorzystanie lokalnych umiejętności, nowe zastosowania technologii informacyjnych i komunikacyjnych.
• Duża część działań na rzecz zrównoważonej konkurencyjności leży w kompetencjach szczebla lokalnego, a sukces gospodarczy jest bardziej zjawiskiem
lokalnym lub subregionalnym niż regionalnym. Priorytetowe znaczenie mają
więc systemy zarządzania i współpracy w obrębie wspólnot lokalnych, między
różnymi ich podmiotami: władzami, przedsiębiorstwami, bankami, organizacjami pozarządowymi i mieszkańcami. One też są coraz silniej eksponowane
i stymulowane przez Komisję Europejską (KE)3.
• Wyborów spośród tego, co oferuje świat, dokonuje się lokalnie, a globalizacja wcale nie musi i nie powinna być utożsamiana z destrukcją lokalności
(Kuciński 2011a, s. 15)4.
• Z procesami ogólnocywilizacyjnej unifikacji współistnieją zjawiska z gruntu
odmienne, przeciwstawiające się tym tendencjom, chociaż uzależnione od nich
i prawdopodobnie nawet przez nie wywołane (Bukraba-Rylska 2000, s.7).
• Współczesne procesy globalizacji są raczej organizacją różnorodności niż ekspansją jednolitości, dlatego, wbrew pozorom, wraz z postępem globalizacji nie
maleje, lecz rośnie rola kontekstu lokalnego, w tym zasobów specyficznych,
niepowtarzalnych, mocno zakorzenionych w lokalnej przestrzeni. Prowadzi to
nie tyle do zaniku i redukcji, ile do ujawnienia, a nawet ożywienia specyficznych cech społeczności lokalnych, wzrostu znaczenia różnic kulturowych oraz
przeciwstawienia zjawiskom deterytorializacji jakościowo nowych procesów
reterytorializacji.
W rezolucji z 12 maja 2011 r. w sprawie projektu Unia innowacji Parlament Europejski
zdecydowanie podkreślił, iż władze lokalne i regionalne są kluczowymi partnerami przy jego wdrażaniu w praktyce. Znajdują się bowiem najbliżej obywateli, świata biznesu oraz instytucji naukowych i dlatego są w stanie dobrać i skoordynować zestaw instrumentów najlepiej dostosowany do
zasobów lokalnych
4
Już w latach 90. XX wieku Z. Bauman wskazywał, że „na czymkolwiek by globalizacja nie
polegała, nie oznacza ona kulturowego zjednoczenia globu (…), jest to jedynie »macierz możliwości« odmiennych wyborów i kombinacji uwarunkowanych kulturowo” (Bauman 1997).
3

33955352
3

54

Małgorzata Słodowa-Hełpa

• Praktyczna realizacja zrównoważonej konkurencyjności zaczyna się więc
i kończy na lokalnym poziomie organizacji przestrzennej. Tam świadczona
jest większość podstawowych usług publicznych, tam też usytuowanych jest
najwięcej determinant współczesnej zrównoważonej konkurencyjności i w największej mierze możliwe jest urzeczywistnienie podstawowych zasad rozwoju
zrównoważonego oraz najszerzej można stosować, wypracowane przez Johna
Ellingtona, reguły tzw. potrójnego fundamentu (triple bottom line), znajdujące
szerokie poparcie w biznesie (Słodowa-Hełpa 2010, s. 131–139).
• Nawiązując do koncepcji Blakely’ego, na poziomie lokalnym da się wyróżnić przynajmniej cztery rodzaje konkurencji oraz cztery filary rozwoju. Można
bowiem konkurować o mieszkańców, inwestorów, turystów oraz o fundusze
publiczne, a filarami rozwoju, które dzięki wygrywanej konkurencji powinny
być wzmacniane, są: zatrudnienie w branżach nowoczesnych i operujących
na rynkach międzynarodowych, baza rozwoju (sprawne instytucje otoczenia
biznesu), zalety lokalizacji (szczególnie rola środowiska lokalnego – społecznego i przyrodniczego) oraz zasoby wiedzy, które stają się obecnie jednym
z najważniejszych czynników rozwojowych. Przez te cztery wymiary rozwoju
przebiega sfera problemowa wszystkich wymiarów konkurencji.
• Społeczne oczekiwania wobec działań i odpowiedzialności za stan środowiska
lokowane są coraz wyraźniej również w organach władzy lokalnej.
• Samorząd lokalny powinien odgrywać rolę aktywnego lidera, zarówno inicjującego nowe rozwiązania, jak i wzmacniającego kulturę innowacyjności
w regionie. Dysponuje bowiem odpowiednimi narzędziami, pozwalającymi
wpływać na kształtowanie poziomu konkurencyjności, od zarządzania infrastrukturą techniczną i innowacyjną, poprzez regulacje prawa lokalnego, po
promowanie lokalnej gospodarki.
• Aby władze lokalne potrafiły pełnić niełatwą funkcję katalizatora i lidera
w tworzeniu sieci lokalnej, same muszą być innowacyjne. Muszą mieć świadomość niezbędnych przekształceń, posiadać w strukturach swojej administracji
sieciowy model zarządzania, menedżerów odpowiedzialnych za integrowanie
działań producentów i usługodawców, tworzenie podstaw lokalnego lobby, reprezentowanie gminy na zewnątrz, kształtowanie jej wizerunku. Ważny jest
styl sprawowania władzy. Nie ulega bowiem wątpliwości, i potwierdzają to
wyraźnie wyniki wielu badań oraz oceny m.in. inwestorów, że od struktury
urzędów i jakości pracy, wiedzy, umiejętności oraz postaw urzędników zależy
sprawna, kompetentna obsługa klientów, determinująca znaczną część sukcesów nie tylko gmin, lecz i innych szczebli samorządu terytorialnego (Słodowa-Hełpa 2006, s. 227–257).
• Partnerstwa lokalne powstają w odpowiedzi na różne zapotrzebowanie, mają
różne formy, strukturę, zasięg oraz zadania. Ich charakterystyczną cechę stanowi jednak wspólne działanie oparte na wzajemnej zależności wszystkich stron
(Zybała 2007).

33955352
3

Partnerstwo jako recepta na sukces wspólnot lokalnych…

55

Glokalizacja – wyzwanie wymagające pogłębiania partnerstwa
na poziomie lokalnym
Działać lokalnie, myśląc globalnie

Termin glokalizacja, wprowadzony i spopularyzowany przed kilkunastu laty
przez W. Robertsona, określa sytuacje, w których to co lokalne zderza się z globalnym. Zaproponował on, by wszystko, co dzieje się z lokalnymi społecznościami i kulturami w warunkach globalizacji, jak również to, co te społeczności wnoszą do globalizacji, oraz jak to czynią, traktować jako proces i określać właśnie
mianem glokalizacji (Kuciński 2011a, s. 15–16).
Glokalizacja, nazywana też rewersem globalizacji (ibidem, s. 17), oznaczająca
łączenie w procesie rozwoju społeczno-gospodarczego globalizacji z lokalnością,
dwóch na pierwszy rzut oka przeciwstawnych wymiarów, rozumiana jest jako
rosnące znaczenie lokalnych społeczności i gospodarek funkcjonujących w warunkach stwarzanych przez nabierające ogólnoświatowego charakteru procesy
integracyjne oraz coraz większa rola lokalnych warunków działania podmiotów
gospodarczych realizujących swoje globalne strategie.
Proces glokalizacji nie ma jedynie charakteru socjologicznego czy kulturowego, lecz także bogate i różnorodne aspekty ekonomiczne, gdyż polega przede
wszystkim na wzajemnym wspomaganiu procesów globalizacyjnych i rozwoju
lokalnego (ibidem, s. 17–19). Stanowiąc swoistą syntezę, pozwala na widzenie
globalizacji z innego, niejako odwrotnego punktu widzenia, niż się to na ogół
czyni, co umożliwia dostrzeżenie: przyczyn i konsekwencji lokalizacji w konkretnym otoczeniu lokalnym (w lokalnej przestrzeni ekonomicznej) podmiotów
gospodarczych zorientowanych globalnie oraz miejscowych rozwiązań instytucjonalnych, formalnych i nieformalnych, sprzyjających pozyskiwaniu inwestycji podejmowanych przez działające globalnie podmioty, stymulujących rozwój
lokalny. Pozwala też na przeanalizowanie warunków otwierania się tego lokalnego środowiska ekonomicznego i społecznego na resztę świata i integrowania
się z nim oraz konsekwencji gospodarczych, społecznych, ekologicznych, kulturowych i politycznych tego procesu, jak również wczesne zapobieganie wymywaniu przez globalną gospodarkę lokalnych czynników wzrostu ekonomicznego
(Kuciński 2011b).
Za sprawą rozwoju nowoczesnych technologii i możliwości komunikacji lokalność i globalność przeplatają się ze sobą. Wspólnoty lokalne muszą jednak
stawić czoło większej niż dotąd liczbie wyzwań o różnym charakterze (Pirveli
2006, s. 122).

33955352
3

56

Małgorzata Słodowa-Hełpa

Zasady, których respektowanie jest konieczne
Połączenie sił to początek, pozostanie razem to postęp,
wspólna praca to sukces
(H. Ford)

Na podstawie coraz bogatszych ustaleń teoretycznych oraz doświadczeń praktycznych, zarówno polskich, jak i zagranicznych, bez trudu można przytoczyć
kilkanaście wzajemnie powiązanych zasad stanowiących główne filary oraz warunki udanego partnerstwa. Każda z nich jest kategorią dynamiczną, ulegającą
ustawicznym przemianom, wymagającą zatem wieloaspektowego ujęcia, różnych
kontekstów umożliwiających rozpoznanie i wyjaśnienie mechanizmów rozwojowych na gruncie szeroko rozumianych zasobów kulturowych, których najważniejszą składową jest zaufanie, dobro rzadkie i kruche, uznawane jednak za
podstawowy czynnik wzrostu dobrobytu i zdrowej rywalizacji. Zasady te można
połączyć w kilka następujących par:
– kooperacja i kooperencja (lub koopetycja),
– komunikacja i komputeryzacja,
– komplementarność i kompatybilność,
– koordynacja i kompetencje,
– koncentracja i koegzystencja kontrastów,
– konsensus oraz kompromisy.
W tym zestawie nie powinno zabraknąć też kolizji i konfliktów towarzyszących społeczeństwu od zawsze, będących nieodłączną konsekwencją złożonych
struktur gospodarczych i społecznych różniących się celami, sposobami ich realizacji oraz uwarunkowaniami wewnętrznymi i zewnętrznymi (Duczkowska-Piasecka 2013, s. 41–44). Wyeliminowanie konfliktów nie jest możliwe, a wraz
ze wzrostem wielowarstwowej złożoności procesu rozwoju ich liczba oraz skala
nawet wyraźnie się zwiększa, pojawiają się częściej i z większą ostrością, zwłaszcza w odniesieniu do przestrzeni pełniącej wiele alternatywnych funkcji i będącej
zasobem coraz bardziej deficytowym, a zatem i konfliktogennym. Nie zawsze
jednak konflikt musi być postrzegany pejoratywnie i oceniany wyłącznie przez
pryzmat towarzyszących mu zjawisk negatywnych. Wskazuje się na jego twórcze
znaczenie, na korzyści płynące z konfrontacji i „zdrowego starcia” w debacie
dotyczącej rozwoju. Konflikt może stanowić okazję do budowania „nowego”,
na innych warunkach i zasadach. Wymaga jednak wielkiego przewartościowania, przekształcania konfliktu destruktywnego w konstruktywny, czyli zmiany
wzorców myślenia i zachowań, innych zasad komunikowania się, umiejętności
konstruktywnego dialogu, wzniesienia się ponad emocje, odnowienia wspólnotowości w duchu wzajemnego szacunku, równoważenia indywidualnych interesów z potrzebami szerszej wspólnoty, radzenia sobie ze sporami. Wówczas taki
konflikt może być traktowany nawet jako dobro wspólne (Szomburg, Zbieranek
2013).

33955352
3

Partnerstwo jako recepta na sukces wspólnot lokalnych…

57

Innego ujęcia niż wcześniej wymagają też pozostałe kategorie. Pozyskiwanie
przewag konkurencyjnych ewoluuje bowiem od prostych form do coraz bardziej
skomplikowanych, trudnych do zawłaszczenia i naśladowania, od podejścia konwencjonalnego opartego na konkurencyjności produktów czy usług do podejścia innowacyjnego, którego źródłem są wartości wynikające ze współdziałania
i połączenia sił podmiotów sprzyjających neutralizacji zagrożeń, dyfuzji wiedzy,
większemu prawdopodobieństwu osiągnięcia sukcesu w postaci lepszego i szybszego rozwoju (Słodowa-Hełpa 2013a, s. 72). Potrzebne okazało się przejście od
koncepcji konkurowania opartej na rywalizacji do koncepcji opartej na współdziałaniu, poprzez zawierane alianse, tworzone z myślą o budowie konkurencyjnej oferty rynkowej lub wypełnieniu luki konkurencyjnej. Kooperacja, postrzegana wcześniej jako czynnik redukujący konkurencję, coraz częściej występuje
więc w powiązaniu z nią. Dotychczasowi konkurenci równocześnie konkurują
i kooperują ze sobą, a dotychczasową grę wygrany–przegrany (win-lose) zmieniają na relacje wygrany–wygrany (win-win) (Bal-Woźniak 2008; 2012).
Z różnymi formami jednoczesnej współpracy oraz konkurowania związane są
nowe, niekonwencjonalne kategorie, takie jak: koopetycja i kooperencja, przez
jednych badaczy i praktyków traktowane jako synonimy i stosowane zamiennie, przez innych rozróżniane5. Cechują się one złożonością oraz dużym dynamizmem, wynikającym z jednoczesnego ścierania się dwóch przeciwstawnych
strumieni relacji, różnorodności realizowanych przez strony celów oraz ze specyfiki turbulentnego otoczenia, w jakim funkcjonują. Wachlarz rozwiązań kooperencyjnych jest bardzo szeroki, obejmuje bowiem zróżnicowane poziomy zarządzania, mogące przybrać różne formy organizacyjne, w zależności od potrzeb
i warunków funkcjonowania od prostych i klarownych do niezwykle złożonych,
wielostronnych, angażujących nawet kilkudziesięciu konkurentów, od umów społecznych poprzez projekty niekapitałowe aż do umów kapitałowych i kooperencji
globalnej w grupach kapitałowych jednocześnie współpracujących i rywalizujących ze sobą. Zawsze jednak kooperencję i koopetycję rozpatruje się kompleksowo, jako strumienie, a nie pojedyncze umowy czy projekty (Aluchna i in. 2013).
Współpraca, będąca głównym elementem koopetycji, pozwala na wzmocnienie siły przetargowej partnerów, lepsze wykorzystanie zasobów oraz organizacyjne uczenie się. Nic więc dziwnego, że metaforycznie przyrównywana jest do
„ławicy, która może pokonać rekina” (Borowy 2013).
W warunkach globalizacji i internacjonalizacji, wymuszających osiąganie
przewag konkurencyjnych na rynkach międzynarodowych, dobrym przykładem
firm kooperujących i konkurujących ze sobą, połączonych wspólnym celem
Koopetycja jest strategią ukierunkowaną na wykorzystanie synergii, będącej efektem działania podmiotów w sieci oraz ich odpowiedniej konfiguracji względem siebie i innych uczestników
sektorów. Występuje wszędzie tam, gdzie konkurencja i kooperacja realizowane są jednocześnie,
uwidaczniając się najlepiej w strukturach łańcuchów dostaw. Por. Cygler 2009; Grzybowska 2011,
s. 32–34.
5

33955352
3

58

Małgorzata Słodowa-Hełpa

i przyczyniających się do zrealizowania zadań, dla których zostały powołane, są
klastry integrujące kooperujące przedsiębiorstwa, organizacje oraz uniwersytety.
Trudno byłoby w tym miejscu pominąć zasadę komplementarności, zwłaszcza że nie wymaga ona ani wysokich nakładów finansowych, ani skomplikowanych konstrukcji teoretycznych i wysokiego stopnia abstrakcji. Jej respektowanie
i osiąganie korzyści płynących z efektu synergii jest możliwe nierzadko wyłącznie przy niewielkim wysiłku na płaszczyźnie organizacyjnej lub przy relatywnie
niewielkich kosztach.
Cywilizacja informacyjna, dzięki nowym formom coraz powszechniejszego,
szybkiego i względnie taniego komunikowania się na znaczne odległości oraz
przemieszczania się w przestrzeni (Internet, poczta elektroniczna, telefonizacja,
telefonia komórkowa, wirtualne szkolnictwo i miejsca pracy, indywidualne środki
transportu), zwiększa możliwości kontaktów między partnerami oraz ze środowiskiem zewnętrznym. Internet i związane z nim nowe możliwości komunikowania
się oraz doskonalenia kontaktów zmieniają nie tylko marketing przedsiębiorstw
oraz ich relacje z klientami, lecz także zmieniają samego klienta i w ten sposób
wpisują się w nowe strategie.
Przygotowanie wspólnot lokalnych do osiągania sukcesów wymaga bowiem
nie tylko przekazania im najwyższej jakości wiedzy, wyposażenia w infrastrukturę informatyczną, komputery, infostrady, multimedia, dostępu do nowoczesnych technologii, ale przede wszystkim wykształcenia określonych umiejętności twórczego wykorzystania tych zasobów, pozwalających sprostać wyzwaniom
stawianym przez nowoczesną gospodarkę. W świetle założenia, że przede
wszystkim ludzie, ich umiejętności i wykształcenie oraz instytucje determinują
zastosowanie oraz ostateczne wykorzystanie technologii, zasadniczą rolę powinna odgrywać kreacja nowych form zachowań, kształtowanie odpowiednich
struktur i mechanizmów społecznych zdolnych z pożytkiem wykorzystać środki techniczne oraz zasoby informacji dla zwiększenia efektywności oraz przewag konkurencyjnych. Ważnym warunkiem zastosowania wszystkich rozwiązań są, rzecz jasna, kompetencje i związane z nimi liczne pozytywne rezultaty
na płaszczyźnie ekonomicznej, przyczyniające się do wzrostu produktywności
oraz konkurencyjności, tworzenia klimatu dla innowacyjności w świecie zdominowanym przez globalną konkurencję oraz zwiększenia zatrudnienia dzięki
rozwojowi wykwalifikowanej i zdolnej do adaptacji siły roboczej, natomiast na
płaszczyźnie społecznej przyczyniające się do wzrostu spójności społecznej oraz
sprawiedliwości, udziału jednostek w instytucjach demokratycznych, wzmocnienia praw człowieka i jego autonomii jako przeciwwagi dla zwiększających
się nierówności w skali świata oraz marginalizacji jednostek. Dyskusja o roli
komunikacji i koordynacji w kreowaniu innowacyjnego społeczeństwa oraz ich
mechanizmach nabiera szczególnego znaczenia i zatacza coraz szersze kręgi.
Niebywale trudnym wyzwaniem jest jednak poszukiwanie „klucza do nowych
kluczowych kompetencji”.

33955352
3

Partnerstwo jako recepta na sukces wspólnot lokalnych…

59

Nie sposób rozwinąć wszystkie istotne kwestie. Wielką metamorfozę wykazuje też konwergencja, kategoria oznaczająca w najbardziej ogólnym ujęciu zbliżanie, zbieżność, upodabnianie w różnych wymiarach. Kluczowym warunkiem
nowoczesnego modelu rozwoju jest wykreowanie mechanizmu rozwojowego bazującego na wielopodmiotowych i policentrycznych sieciach koordynacji działań
występujących w różnych skalach horyzontalnych, a zatem przekształcenie „ekonomii skali” w „ekonomię sieci”.
Rozwój lokalny kierowany przez społeczność – nadzieje i obawy
Nowym instrumentem zaproponowanym przez KE, nawiązującym do pozytywnych doświadczeń programu LEADER, realizowanego dotychczas na obszarach wiejskich, nadmorskich oraz rybackich, jest rozwój lokalny kierowany przez
społeczność (RLKS, community led local development – CLLD) – art. 32–35
rozporządzenia Parlamentu Europejskiego i Rady (UE) nr 1303/2013 ustanawiającego wspólne przepisy EFSI (Rozporządzenie… 2011; Rozwój… 2012). Ma on
sprzyjać dalszemu wzrostowi zaangażowania lokalnych społeczności w opracowanie, a później w realizację lokalnej strategii rozwoju wykorzystującej potencjał tkwiący w samych społecznościach i umożliwić obywatelom szerszy udział
w sprawowaniu władzy, ograniczając tym samym narzucanie pomysłów na rozwój z zewnątrz, jak jest to przyjęte w różnych programach dotacyjnych (CLLD…
2014).
Zasadnicza zmiana w stosunku do dotychczasowego trybu wspierania obecnych Lokalnych Grup Działania polega na dodatkowym przeznaczeniu funduszy
polityki spójności (EFS i EFRR), umożliwiającym: optymalną harmonizację polityki rozwoju prowadzonej przez lokalną społeczność, pełniejszą integrację szerokiej grupy partnerów reprezentujących różne lokalne interesy, uwzględnienie
zasobów miast oraz aglomeracji, gdzie istnieje przecież ogromny potencjał dla
partycypacyjnych metod radzenia sobie z całym wachlarzem coraz trudniejszych
wyzwań (Wspólne wytyczne… 2013).
Już w Zielonej księdze z 2008 r. pt. Przekształcenie różnorodności terytorialnej w siłę KE ujęła spójność terytorialną jako zapewnienie harmonijnego rozwoju
różnych obszarów oraz gwarancję, że ich mieszkańcy będą mogli jak najlepiej
wykorzystać charakterystyczne cechy tych obszarów i przekształcać ich różnorodność w korzyści, przyczyniając się w ten sposób do rozwoju całej UE (Zielona
księga… 2008). Wiosną 2013 r. przy użyciu metody KOLAB opracowane zostały
konkretne propozycje zastosowania RLKS w Polsce i ogłoszone Wspólne wytyczne czterech Dyrekcji Generalnych Komisji Europejskiej (Wspólne wytyczne… 2013).
Wydawało się, że w warunkach, gdy w naszym kraju nie udało się jeszcze
rozwinąć lokalnych partnerstw społecznych na taką skalę jak w innych krajach UE, wprowadzenie instrumentu odpowiadającego na lokalne potrzeby

33955352
3

60

Małgorzata Słodowa-Hełpa

i umożliwiającego lepsze wykorzystanie lokalnego potencjału partycypacyjnego
zaspokoi oczekiwania zarówno władz, jak i społeczności lokalnych. Rzeczywistość
okazała się jednak inna.
O ile zachęcająco wyglądały zapisy projektu umowy partnerstwa, określającej kierunki interwencji w Polsce w latach 2014–2020 trzech polityk unijnych,
o tyle niepokoić musi późniejsza marginalizacja ze strony administracji centralnej i wojewódzkiej dyskusji nad zastosowaniem tego instrumentu, często bez
twardych argumentów o nieprzydatności RLKS. W konsekwencji w warunkach,
gdy w Polsce – zgodnie z przyjętym trybem uruchamiania tego instrumentu –
o wdrażaniu RLKS w poszczególnych województwach mają decydować władze
samorządowe, zabrakło tego mechanizmu w zdecydowanej większości projektów
Regionalnych Programów Operacyjnych6. Wobec dużego zainteresowania wspólnot lokalnych, zwłaszcza działających już LGD, jest to tym bardziej zaskakujące.
W tych warunkach zrozumiały jest niepokój organizacji skupionych wokół
Stałej Konferencji ds. Konsultacji Funduszy Europejskich 2014−2020 dotyczący
planów wykorzystania w Polsce mechanizmu „Rozwój Lokalny Kierowany przez
Społeczność” (Apel… 2013). Nie dziwi też petycja do administracji rządowej
i samorządowej o niepozbawianie społeczności lokalnych możliwości aktywnego
uczestnictwa we wdrażaniu polityk publicznych i szans na jak najszersze zastosowanie tego mechanizmu w Regionalnych Programach Operacyjnych, podpisana
do 2 lutego 2014 r. aż przez 443 organizacje pozarządowe z całej Polski (Apel…
2014). W uzasadnieniu przytoczone zostały przekonujące argumenty ukazujące potrzebę wdrażania w Polsce mechanizmu RLKS/CLLD oraz jego przewagę
nad programami krajowymi i regionalnymi, które nie są w stanie skutecznie odpowiedzieć na specyficzne problemy lokalne, wykorzystać lokalnych zasobów,
skoordynować działań, wyrównywać różnic wewnątrz regionu, pogłębiać współpracy między obszarami miejskimi i wiejskimi, podnosić poziomu kapitału społecznego, szczególnie na obszarach zmarginalizowanych, i tym samym sprzyjać
rozwojowi społeczeństwa obywatelskiego. Wyjaśniono również typowe nieporozumienia związane z istotą RLKS (Budzich-Tabor 2014).
Absolutnie zatem nie można zgodzić się z propozycją rozwiązania przyjętego
w Regionalnym Programie Operacyjnym Województwa Mazowieckiego, gdzie
zamiast RLKS przewidziane zostały projekty partnerskie (PP) zawiązywane jedynie w celu realizacji konkretnego przedsięwzięcia lub spełnienia wymogów
konkursowych. Nie mogą one przecież stanowić alternatywy, ponieważ ani nie
dotyczą partnerstwa trójsektorowego, ani nie są związane z samodzielnym rozwiązywaniem zidentyfikowanych problemów i wyznaczaniem kierunków rozwoju lokalnego wynikających z opracowanej strategii (Grabowski 2014). Ponadto

Większość urzędów marszałkowskich i zarządów województw nie podaje żadnego uzasadnienia takiego stanu rzeczy.
6

33955352
3

Partnerstwo jako recepta na sukces wspólnot lokalnych…

61

dotychczasowe doświadczenia ukazują, że większość takich partnerstw przestawała funkcjonować po zakończeniu projektu.
Wszystkie te fakty dowodzą, że pogłębienie niezbędnego współdziałania
w obrębie wspólnot lokalnych z pewnością nie będzie łatwe. Skłaniają równocześnie do sformułowania niebywale pesymistycznego pytania: czy czasem w Polsce
biurokracja nie zdławi oddolnego zapału?
Podsumowanie
Rozwój partnerstwa, który oczywiście nie jest „złotym środkiem” na rozwiązanie wszystkich problemów, z jakimi boryka się Polska lokalna na różnych
płaszczyznach, wymaga przede wszystkim interakcji instytucji formalnych oraz
nieformalnych, od których w największym stopniu zależy jakość współpracy
i stopień społecznego zaufania, a w konsekwencji efektywność gospodarowania oraz wzrost jakości we wszystkich sferach, od polityki i administracji, przez
biznes, edukację, kulturę, służbę zdrowia itp. Na tym więc powinna polegać gra
zespołowa, którą eksponuje motto artykułu.
Bibliografia
Aluchna M., Cygler J., Marciszewska E., Witek-Hajduk M.K., Materna G. 2013,
Kooperencja przedsiębiorstw w dobie globalizacji. Wyzwania strategiczne, uwarunkowania prawne, Warszawa: Wolters Kluwer Polska.
Apel Stoczni w sprawie CLLD do pełnomocników Marszałków ds. współpracy z organizacjami pozarządowymi Urzędów Marszałkowskich, podpisany dnia 25 listopada
2013 r.
Apel w sprawie instrumentu „Rozwój Lokalny Kierowany przez Społeczność” – podpisz
się! Umieszczony na ngo.pl.
Bal-Woźniak T. 2008, Innowacyjność w realizowaniu spójności społeczno-ekonomicznej.
Bariery. Warunki. Perspektywy, „Nierówności Społeczne a Wzrost Gospodarczy” 13.
Bal-Woźniak T. 2012, Wielopoziomowe zarządzanie innowacyjnością w oparciu o podejście podmiotowe [w:] Gospodarka Polski 1990–2011: transformacja, modernizacja,
droga do spójności społeczno-ekonomicznej, t. 3, Droga do spójności społeczno-ekonomicznej, red. M.G. Woźniak, Warszawa: Wydawnictwo Naukowe PWN.
Bauman Z. 1997, Glokalizacja, czyli komu globalizacja a komu lokalizacja, „Studia
Socjologiczne” 3 (143).
Bliziński W. 2005, Przyszedłem wam przychylić nieba i chleba: listy, rękopisy, wystąpienia, Kalisz: Edytor.
Borowy M., Koopetycja, czyli jak ławica może pokonać rekina?, maciejborowy.pl
(15.06.2013).
Budzich-Tabor U. 2014, Osiem typowych nieporozumień na temat Rozwoju Lokalnego
Kierowanego przez Społeczność, Forum Aktywizacji Obszarów Wiejskich, Biuletyn
„Dobry Start”, www.witrynawiejska.org.pl/strona-glowna/fundusze/item/42826
(14.06.2014).

33955352
3

62

Małgorzata Słodowa-Hełpa

Bukraba-Rylska I. 2000, Kultura w społeczności lokalnej. Podmiotowość odzyskana?,
Warszawa: Instytut Rozwoju Wsi i Rolnictwa PAN.
CLLD – szansa dla organizacji pozarządowych, ofop.eu/aktualnosci/clld (10.06.2014).
Cygler J. 2009, Kooperencja przedsiębiorstw. Czynniki sektorowe i korporacyjne,
Warszawa: Szkoła Główna Handlowa – Oficyna Wydawnicza.
Duczkowska-Piasecka M. 2013, Marketing terytorialny. Jak podejść do rozwoju z korzyścią dla wszystkich, Warszawa: Difin.
Grabowski G., Projekty partnerskie a zintegrowane instrumenty rozwoju lokalnego (ZIT
i RLKS), wiadomosci.ngo.pl/wiadomosci/978505.html (21.07.2014).
Grzybowska K. 2011, Koopetycja – współczesna forma współpracy w łańcuchu dostaw,
„Logistyka” 6.
Kaczmaryk M., Rozwój lokalny kierowany przez społeczność – nowa twarz Leadera?,
www.witrynawiejska.org.pl/strona-glowna/fundusze/item/42817 (24.06.2014).
Kaźmierczak T., Dudkiewicz M. 2007, Budujemy nowy Lisków, Warszawa: Instytut
Spraw Publicznych.
Kuciński K. 2011a, Glokalizacja jako indygenizacja globalizacji, „Rocznik Żyrardowski”
IX.
Kuciński K. (red.) 2011b, Glokalizacja, Warszawa: Difin.
Piekara A. 2005, Samorząd terytorialny i inne formy aktywności społecznej dawniej i dzisiaj, Warszawa: Twigger.
Pirveli M. 2006, Lokalny rozwój gospodarczy a zarządzanie projektami, „Studia
Regionalne i Lokalne”, 1 (23).
Proinnowacyjny samorząd lokalny. Lokalne innowacje siłą regionu!, iw.org.pl/pl/proinnowacyjny-samorzad-lokalny (6.06.2012).
Raich M., Dolan S.L., Klimek J. 2011, Globalna transformacja biznesu i społeczeństwa,
Warszawa: Difin.
Raszeja-Ossowska I., Rozwój Lokalny Kierowany przez Społeczność. Nowy instrument
wsparcia, www.dotacje.pl/dla-rolnikow/rozwoj-lokalny-kierowany-spolecznoscnowy-instrument-wsparcia/ (22.07.2014).
Rozporządzenie Parlamentu Europejskiego i Rady ustanawiające wspólne przepisy dotyczące Europejskiego Funduszu Rozwoju Regionalnego, Europejskiego Funduszu
Społecznego, Funduszu Spójności, Europejskiego Funduszu Rolnego na rzecz
Rozwoju Obszarów Wiejskich oraz Europejskiego Funduszu Morskiego i Rybackiego
objętych zakresem wspólnych ram strategicznych oraz ustanawiające przepisy ogólne dotyczące Europejskiego Funduszu Rozwoju Regionalnego, Europejskiego
Funduszu Społecznego i Funduszu Spójności, oraz uchylające rozporządzenie (WE)
nr 1083/2006. KOM(2011) 615 wersja ostateczna, 2011/0276 (COD) SEC(2011)1141.
Bruksela, dnia 6.10.2011.
Rozwój Lokalny Kierowany przez Społeczność. Elementy wspólnych ram strategicznych na lata 2014−2020 dla Europejskiego Funduszu Rozwoju Regionalnego,
Europejskiego Funduszu Społecznego, Funduszu Spójności, Europejskiego Funduszu
Rolnego na rzecz Rozwoju Obszarów Wiejskich oraz Europejskiego Funduszu
Morskiego i Rybackiego, Dokument Roboczy Służb Komisji, Bruksela 14.3.2012,
SWD (2012).
Słodowa-Hełpa M. 2006, Lokalny wymiar konkurencyjności [w:] J. Olszewski,
M. Słodowa-Hełpa (red.), Koncepcje i czynniki rozwoju lokalnego w warunkach
funkcjonowania Polski w strukturach zintegrowanej Europy i przechodzenia do spo-

33955352
3

Partnerstwo jako recepta na sukces wspólnot lokalnych…

63

łeczeństwa informacyjnego, Poznań: Wydawnictwo Wyższej Szkoły Komunikacji
i Zarządzania.
Słodowa-Hełpa M. 2008, Fundusze Unii Europejskiej jako instrumenty stymulujące partnerstwo na obszarach wiejskich [w:] S. Sokołowska, A. Bisaga (red.), Wieś i rolnictwo
w procesie zmian. Szanse rozwojowe obszarów wiejskich w przestrzeni europejskiej,
Opole: Wydawnictwo Uniwersytetu Opolskiego.
Słodowa-Hełpa M. 2010, Zrównoważony rozwój a konkurencyjność w wymiarze lokalnym
[w:] P. Mickiewicz, B. Mickiewicz (red.), Zrównoważony rozwój lokalny: warunki
rozwoju regionalnego i lokalnego, Szczecin: Stowarzyszenie Naukowe – Rozwój
Gospodarki i Rynku.
Słodowa-Hełpa M. 2012, Samorząd terytorialny w procesie stymulowania zintegrowanego rozwoju [w:] A. Kołomycew, B. Kotarba (red.), Zarządzanie w samorządzie terytorialnym, Rzeszów: Wydawnictwo Uniwersytetu Rzeszowskiego.
Słodowa-Hełpa M. 2013a, Rozwój zintegrowany. Warunki, wymiary, wyzwania,
Warszawa: CeDeWu.
Słodowa-Hełpa M. 2013b, Wyzwania stojące przed polskim samorządem lokalnym w perspektywie 2014–2020, „Studia Oeconomica Posnaniensia” 6 (255).
Szomburg J., Zbieranek P. 2013, Czas na dobro wspólne! [w:] J. Szomburg (red.), Dobro
wspólne – lepsza jakość życia, Gdańsk: Wolność i Solidarność nr 51.
Towalski R. (red.) 2007, Dialog społeczny. Najnowsze dyskusje i koncepcje, Warszawa:
Instytut Spraw Publicznych.
Unia innowacji – nowy program w ramach strategii Europa 2020, ec.europa.eu/commission_2010–2014 (20.05.2014).
Wspólne wytyczne Dyrekcji Generalnych Komisji Europejskiej, AGRI, EMPL, MARE
I REGIO, na temat Rozwoju Kierowanego przez Społeczność w ramach Europejskich
Funduszy Strukturalnych i Inwestycyjnych, 2013, http://www.faow.org.pl/
(26.06.2014).
Zasady realizacji instrumentu Rozwój lokalny kierowany przez społeczność w Polsce,
2014, Warszawa: Ministerstwo Infrastruktury i Rozwoju.
Zielona księga w sprawie spójności terytorialnej. Przekształcenie różnorodności terytorialnej w siłę, 2008, Komunikat Komisji do Rady, Parlamentu Europejskiego,
Komitetu Regionów i Komitetu Ekonomiczno-Społecznego, Komisja Wspólnot
Europejskich, Bruksela COM(2008) 616 wersja ostateczna.
Zybała A. 2007, Siła partnerstwa. Jak partnerstwa społeczne pomagają lokalnym środowiskom pokonywać problemy i sprostać wyzwaniom przyszłości, Warszawa: Centrum
Partnerstwa Społecznego „Dialog”.

33955352
3

Łukasz Laszczyński

Partnerstwo publiczno-prywatne jako formuła
…

współpracy sektorów publicznego i prywatnego.

Rozwiązania prawne i praktyka

Wstęp: Rola partnerstwa publiczno-prywatnego
w procesie realizacji zadań publicznych
System zamówień publicznych, za którego pośrednictwem podmioty publiczne realizują swoje potrzeby, ulega w ostatnich latach dynamicznym zmianom. Przedmiotowe zmiany prowadzą ku nowym formom realizacji zadań publicznych, co przejawia się we wzrastającej roli formuły współpracy w ramach
partnerstwa publiczno-prywatnego na rzecz odchodzenia od klasycznych reguł
związanych ze stosowaniem norm wywodzonych z przepisów ustawy z dnia
29 stycznia 2004 r. – Prawo zamówień publicznych.
Współpraca między podmiotami publicznymi a partnerami prywatnymi może
mieć różne podstawy, cel, a w końcu sam przebieg. Niezależnie od powyższych,
kooperacja między sektorami i należącymi do nich przedstawicielami w postaci podmiotów publicznych oraz partnerów prywatnych wydaje się zjawiskiem
w dzisiejszych czasach nieodzownym, a także przynoszącym wiele pozytywnych
efektów.
Formalnoprawną podstawę przedmiotowej współpracy wyznaczają przepisy
ustawy z 19 grudnia 2008 r. o partnerstwie publiczno-prywatnym (dalej u.p.p.)
(Ustawa z dnia 19 grudnia 2008 r…). Przepisy przedmiotowej ustawy określają zasady współpracy podmiotu publicznego i partnera prywatnego w ramach
partnerstwa publiczno-prywatnego. Realizacja zadań publicznych w większości
przypadków następuje przy udziale podmiotów prywatnych. Dzieje się tak dlatego, iż najczęściej podmioty publiczne nie są w stanie wyłącznie własnymi siłami, w szczególności ze względu na brak odpowiednich struktur organizacyjnych,
realizować zadań własnych mających na celu zaspokajanie potrzeb zbiorowych.
Dla pełnej analizy zagadnienia partnerstwa publiczno-prywatnego w polskim systemie prawnym niezbędna jest znajomość jeszcze dwóch dodatkowych aktów
prawnych, a mianowicie przepisów ustawy z dnia 29 stycznia 2004 r. – Prawo
zamówień publicznych (Ustawa z dnia 29 stycznia 2004 r…), dalej p.z.p., oraz
przepisów ustawy z dnia 9 stycznia 2009 r. o koncesji na roboty budowlane lub
usługi (Ustawa z dnia 9 stycznia 2009 r…), dalej u.k.r.u.
Zgodnie z treścią normy prawnej wywodzonej z przepisu art. 4 ust. 1 u.p.p.,
jeżeli wynagrodzeniem partnera prywatnego jest prawo do pobierania pożytków

33955352
3

Partnerstwo publiczno-prywatne…

65

z przedmiotu partnerstwa publiczno-prywatnego, albo przede wszystkim to prawo wraz z zapłatą sumy pieniężnej, to do wyboru partnera prywatnego i umowy
o partnerstwie publiczno-prywatnym stosuje się przepisy u.k.r.u. W przypadkach
innych niż określone powyżej do wyboru partnera prywatnego i umowy o partnerstwie publiczno-prywatnym stosuje się przepisy p.z.p., w zakresie nieregulowanym w niniejszej ustawie (art. 4 ust. 2 u.p.p.).
W literaturze przedmiotu podnosi się, iż we współczesnym zarządzaniu publicznym podstawową rolę w realizacji zadań należących do podmiotów publicznych odgrywają zamówienia publiczne (zgodnie z ustawową definicją) jako
umowy odpłatne zawierane między zamawiającym a wykonawcą, których przedmiotem są dostawy, usługi lub roboty budowlane. Alternatywą dla klasycznych
form zamówień publicznych jest umowa koncesji i umowa o partnerstwie publiczno-prywatnym (szerzej: Lamch-Rejowska, Laszczyński 2012, s. 296–297).
Jak pokazują jednak dane statystyczne, które zostaną zaprezentowane poniżej,
między wykorzystaniem wskazanych powyżej formalnoprawnych modeli realizacji publicznych zadań istnieją znaczne dysproporcje.
Tak więc w okresie od 1 stycznia 2009 r. do 30 września 2013 r. liczba wszystkich ogłoszonych postępowań planowanych do realizacji z partnerami prywatnymi wyniosła 277. W 2009 r. zostały ogłoszone 44 postępowania (15,88%),
w 2010 r. 61 postępowań (22,02%), w 2011 r. 43 postępowania (15,52%), w roku
2012 – 77 (27,89%), w 2013 r. – 52 (18,77%). Spośród wszystkich tych postępowań 77,98% stanowiły realne projekty, tzn. takie, których zakres, wartość i przedmiot współpracy różnił się od zadeklarowanego poprzednio przez daną jednostkę
postępowania (w przypadku postępowań ogłaszanych ponownie).
Liczba wszczętych postępowań dotyczących realnych projektów w badanym okresie wyniosła odpowiednio: 30 – w 2009 r., 46 – w 2010, 35 – w 2011,
63 – w 2012 oraz 42 – w 2013 r. Łącznie postępowania dotyczyły 216 realnych
projektów. Należy zaznaczyć, iż część podmiotów publicznych, pomimo niepowodzenia w nawiązaniu współpracy z sektorem prywatnym, wszczynała postępowanie dotyczące konkretnego projektu ponownie, niekiedy czterokrotnie. Na
mocy ogłoszonych postępowań zawarto łącznie 58 umów, z których 1 została zawarta w 2009 r., 15 – w 2010 r., 18 – w 2011 r., 15 – w 2012 r. oraz 9 – w 2013 r.
(Raport rynku… 2013).
Prawną formułę partnerstwa publiczno-prywatnego najczęściej wykorzystywano w takich dziedzinach jak: infrastruktura sportowa, transport, służba zdrowia, energetyka, ciepłownictwo, gazyfikacja, edukacja, zaopatrzenie w wodę i odbiór ścieków. Powyższe dane nie stanowią oczywiście imponujących wyników
w porównaniu z liczbą postępowań wszczynanych z zastosowaniem przepisów
p.z.p. Jak wynika z opublikowanych przez Urząd Zamówień Publicznych danych
dotyczących udzielonych zamówień w 2012 r., wszczęto wówczas 195 929 postępowań w drodze publikacji ogłoszenia o zamówieniu, z czego: w Biuletynie
Zamówień Publicznych opublikowano 174 382 ogłoszenia, a w Dzienniku

33955352
3

66

Łukasz Laszczyński

Urzędowym UE – 21 547 ogłoszeń (Sprawozdanie… 2013, s. 7). Dane zawarte
w przekazanych prezesowi urzędu sprawozdaniach wskazują, iż w 2012 r. udzielono 188 478 zamówień (w 2011 r. – 186 232).
W ocenie autora niniejszego opracowania rola partnerstwa publiczno-prywatnego w najbliższych latach będzie jednak wzrastała. Nie bez znaczenia dla oceny
tego zjawiska jest fakt zarysowującego się w ostatnim czasie spadku wartości
polskiego systemu zamówień publicznych, co wynika z analizy corocznych sprawozdań o funkcjonowaniu systemu zamówień publicznych sporządzanych przez
prezesa Urzędu Zamówień Publicznych.
Z zawartych w przedmiotowych sprawozdaniach danych wynika, iż wartość
polskiego rynku zamówień publicznych (oszacowana na podstawie ogłoszeń
publikowanych w Biuletynie Zamówień Publicznych) wynosiła: 23,00 mld zł
(w 2000 r.), 23,90 mld zł (w 2001 r.), 35,00 mld zł (w 2002 r.), 37,00 mld zł
(w 2003 r.), 48,00 mld zł (2004 r.), 68,10 mld zł (w 2005 r.), 79,60 mld zł (w 2006 r.),
103,10 mld zł (w 2007 r.), 109,50 zł (w 2008 r.), 126,70 mld zł (w 2009 r.), 167,00
mld zł (w 2010 roku), 144,10 mld zł (w 2011 r.), 132,70 mld zł (w 2012 r.) (ibidem, s. 90).
Mając na uwadze powyższy wstęp, wskazać należy, iż celem niniejszego opracowania będzie przedstawienie zasadniczych informacji związanych ze stronami
oraz przedmiotem partnerstwa. Z uwagi na fakt, iż sam tytuł wskazuje na zawarcie w pracy także refleksji natury praktycznej, ambicją autora będzie również analiza praktycznych efektów stosowania przedmiotowej ustawy oraz zasygnalizowanie najważniejszych problemów, z jakimi na co dzień spotykają się podmioty
realizujące projekty w formule partnerstwa publiczno-prywatnego.
Przedmiotem niniejszego opracowania nie będzie analiza o charakterze historyczno-prawnym dotycząca partnerstwa publiczno-prywatnego. Analizując jednak
jego przedmiot w Polsce, należy mieć na względzie, iż rozwiązania o charakterze normatywnym w tym zakresie nie mają długiej historii, w przeciwieństwie
do innych krajów. Ów swoisty historyczny niedostatek może mieć jednak bardzo
pozytywny skutek, jeśli analiza prawno-historyczna oraz komparatystyczna przyniesie refleksję umożliwiającą budowanie takich rozwiązań prawnych, które będą
stanowiły wyraz sięgnięcia po najlepsze doświadczenia i rozwiązania, jakie sprawdziły się w innych krajach o znacznie bogatszych doświadczeniach związanych ze
współpracą między podmiotami publicznymi oraz partnerami prywatnymi.
Warto w tym miejscu wskazać, iż zagadnienie partnerstwa publiczno-prywatnego dość silnie zakorzeniło się w dyskursie towarzyszącym próbom zastanowienia się nad sposobami oraz metodami realizacji zadań publicznych przez podmioty publiczne, z jednej strony wobec pojawiających się kryzysów gospodarczych
oraz – z drugiej – ciągle rosnących ambicji i oczekiwań odbiorców usług publicznych. Jak wskazano już na wstępie, dotychczasowe formuły z czasem stają się
niewystarczające i nie do końca odowiadają ambicjom, o których mowa w zdaniu
poprzednim.

33955352
3

Partnerstwo publiczno-prywatne…

67

Należy mieć jednak świadomość, iż dyskusja towarzysząca partnerstwu publiczno-prywatnemu jest niestety przesycona sporą liczbą tez, sformułowań oraz
ocen niepozbawionych czysto reklamowego charakteru czy też postaw, które
przejawiają się w chęci realizacji za pomocą formuły związanej z partnerstwem
publiczno-prywatnym doraźnych celów, bez (niestety) pogłębionej refleksji dotyczącej trudności, jakie niesie ze sobą partnerstwo publiczno-prywatne. Takie
dość uproszczone spojrzenie na zagadnienie może przynieść zdecydowanie więcej szkód niż oczekiwanych korzyści. Warto zatem, aby takie inicjatywy jak konferencja, w której trakcie niniejsze opracowanie zostało zaprezentowane, stały się
płaszczyzną nie tylko wymiany poglądów dotyczących partnerstw realizowanych
w sektorze publicznym, ale także bardzo otwartej i szczerej dyskusji pokazującej
wszystkie trudności związane z realizacją zadań publicznych przy zastosowaniu
tej formuły1.
Zakres podmiotowy i przedmiotowy
partnerstwa publiczno-prywatnego
Zagadnienie partnerstwa publiczno-prywatnego jest tematem wielopłaszczyznowym i rodzącym wiele problemów praktycznych, stąd trudno jest mówić
o istnieniu jednolitej definicji doktrynalnej przedmiotowego zjawiska. Analiza
literatury związanej z partnerstwem publiczno-prywatnym powoduje, iż wskazać
można wiele takich definicji, a każdy z ich autorów rozkłada w nieco odmienny
sposób akcenty, wskazując na jego zdaniem najważniejsze elementy towarzyszące współpracy podmiotów publicznych oraz ich partnerów prywatnych. Tak
więc według A. Panasiuka „(…) partnerstwo publiczno-prywatne jest uważane
za formę długoterminowej współpracy sektorów publiczno-prywatnych przy realizacji zadań publicznych (…)” (Panasiuk 2009, s. 290). Natomiast B.P. Korbus
i M. Strawiński piszą, iż „(…) partnerstwo publiczno-prywatne dość często jest
wiązane jedynie z formą realizacji inwestycji infrastrukturalnych. Wydaje się
jednak, iż takie założenie nie całkiem wyjaśnia istotę omawianej współpracy
i w celu jaśniejszego przedstawienia problematyki warto przyjąć, że PPP to forma
(instrument) sprawnego wywiązywania się przez administrację (czy raczej obsługiwaną przez nią władzę) z zadań publicznych, w tym świadczenia usług użyteczności publicznej we współpracy z partnerem prywatnym, a sama budowa lub
modernizacja infrastruktury jest jedynie konsekwencją lub warunkiem sprawnego
wykonywania określonych zadań stawianych władzom lokalnym. Celem PPP jest
zatem co do zasady sprawne wywiązywanie się z określonych zadań, a nie infrastruktura jako taka. Poszczególne warianty współpracy opartej na koncepcji PPP
1
Tematyka niniejszego opracowania została przedstawiona w referacie wygłoszonym przez
autora podczas konferencji „Partnerstwa w sektorze publicznym” zorganizowanej przez Katedrę
Politologii Uniwersytetu Rzeszowskiego w dniach 5–6 czerwca 2014 r. w Rzeszowie.

33955352
3

68

Łukasz Laszczyński

są środkiem (narzędziem) w ręku władz, za którego pomocą mogą się one wywiązywać ze spoczywających na nich (z mocy prawa oraz zobowiązań politycznych
obowiązków wobec społeczeństwa)” (Korbus, Strawiński 2009, s. 23).
W ocenie autora niniejszego opracowania przytoczona powyżej definicja zasługuje na szczególną uwagę i jest przedmiotem pełnej jego zgody w zakresie
najważniejszych elementów związanych z partnerstwem publiczno-prywatnym.
Tak jak bowiem w przypadku realizacji zadań publicznych przy użyciu środków,
jakie daje podmiotom zobowiązanym do jej stosowania ustawa p.z.p., trudno zgodzić się ze stanowiskiem, że celem zamawiających zobowiązanych do stosowania przepisów p.z.p. jest zawieranie odpłatnych umów z wykonawcami, których
przedmiotem są usługi, dostawy lub roboty budowlane, a nie zaspokajanie swoich
potrzeb związanych właśnie z usługami, dostawami czy też robotami budowlanymi. Zamówienia publiczne stanowią pewne (normatywne) narzędzie niezbędne
do osiągania celów i zadań, z których znaczna część ma charakter ustawowych
obowiązków, a nie zaś cel sam w sobie. Zamówienia publiczne nie mogą być
przecież utożsamiane z procedurą zmierzającą do zawarcia umowy o udzielenie
zamówienia publicznego, co zresztą wynika wprost z definicji legalnej zawartej
w przepisie art. 2 pkt 12 p.z.p.
Nie sposób jednak nie zauważyć – szczególnie w dyskusji towarzyszącej zagadnieniu partnerstwa publiczno-prywatnego w prasie – iż związane z nim powszechne odczucie sprowadza się jednak do pierwiastka materialnego jako efektu
współpracy. Zdaniem E. Kowalczuk „(…) partnerstwo publiczno-prywatne oznacza przedsięwzięcia realizowane na podstawie umowy długoterminowej zawartej
między podmiotem publicznym a partnerem prywatnym, której celem jest stworzenie elementów infrastruktury umożliwiającej świadczenie usług o charakterze
publicznym (…)”2.
Tak więc w ocenie autora niniejszego opracowania, podobnie jak autorów
cytowanej powyżej definicji, w partnerstwie publiczno-prywatnym widzieć należy w pierwszej kolejności środek (narzędzie) do osiągnięcia celu opartego na
długofalowej współpracy, a desygnatów przedmiotowej współpracy (basen, parking, oczyszczalnia ścieków) nie powinno się utożsamiać z istotą partnerstwa
publiczno-prywatnego.
Jak wskazano już powyżej, przepisy u.p.p. określają zasady współpracy podmiotu publicznego i partnera prywatnego w ramach partnerstwa publiczno-prywatnego (art. 1 ust. 1 u.p.p.). Przedmiotem partnerstwa publiczno-prywatnego jest
wspólna realizacja przedsięwzięcia oparta na podziale zadań i ryzyka pomiędzy
podmiotem publicznym i partnerem prywatnym (art. 1 ust. 2 u.p.p.). Mając zatem na uwadze przytoczone powyżej definicje oraz wprowadzenie w zagadnienie
2
Autorka wskazuje jednak w przedmiotowym opracowaniu wiele cennych uwag związanych
z praktycznymi aspektami towarzyszącymi księgowaniu umów partnerstwa publiczno-prywatnego.
Szerzej: Kowalczuk 2014, s. 10.

33955352
3

Partnerstwo publiczno-prywatne…

69

dotyczące partnerstwa publiczno-prywatnego, należy w pierwszej kolejności
zwrócić uwagę na przedmiot owego partnerstwa. Przytoczona powyżej definicja
nie wskazuje oczywiście katalogu zadań, które mogą być objęte przedmiotem
partnerstwa publiczno-prywatnego, jednak w tym względzie zasadnicze znaczenie ma definicja zawarta w słowniku ustawowym w art. 2 u.p.p.
Zgodnie z powyższym, przez przedsięwzięcie należy rozumieć: budowę lub
remont obiektu budowlanego, świadczenie usług, wykonanie dzieła, w szczególności wyposażenie składnika majątkowego w urządzenia podwyższające
jego wartość lub użyteczność, lub inne świadczenie – połączone z utrzymaniem
składnika majątkowego, który jest wykorzystywany do realizacji przedsięwzięcia publiczno-prywatnego bądź jest z nim związany, lub zarządzaniem nim.
Regulacja prawna, która poprzedzała obowiązującą u.p.p., a więc ustawa z dnia
28 lipca 2005 r. o partnerstwie publiczno-prywatnym (Ustawa z dnia 28 lipca
2005 r…), odnosząc się do pojęcia partnerstwa publiczno-prywatnego, wskazywała na opartą na umowie o partnerstwie publiczno-prywatnym współpracę podmiotu publicznego i partnera publicznego służącą realizacji zadań publicznych.
W obecnie obowiązującej u.p.p. ustawodawca zdecydował się zatem na odejście
od bezpośredniego wskazania na realizację zadań publicznych na rzecz realizacji
przedsięwzięcia.
Przedmiotowy zabieg może oczywiście budzić pewne wątpliwości i trudności
natury interpretacyjnej (pomimo nawet wprowadzenia na ustawowy grunt definicji legalnej terminu „przedsięwzięcie”) i jak słusznie podnosi się w literaturze
przedmiotu, przyjęte obecnie unormowanie powoduje konieczność każdorazowego interpretowania, jak dalece zadanie publiczne mieści się w pojęciu „przedsięwzięcia” i czy w związku z powyższym może być finansowane i realizowane
na podstawie zawartej umowy wspólnie przez podmiot publiczny i partnera prywatnego (Feret 2014).
W tym zakresie, w odniesieniu do jednostek samorządu terytorialnego, pomocne okazały się samorządowe ustawy ustrojowe. Wskazać chociażby należy, iż
zgodnie z treścią normy wywodzonej z przepisu art. 2 ust. 1 ustawy z dnia 8 marca 1990 r. o samorządzie gminnym (Ustawa z dnia 8 marca 1990 r…), gmina
wykonuje zadania publiczne w imieniu własnym i na własną odpowiedzialność.
Nadto zgodnie z katalogiem zawartym w treści przepisu art. 7 ust. 1 przedmiotowej ustawy wskazać należy, iż zaspokajanie zbiorowych potrzeb wspólnoty
należy do zadań własnych gminy. W szczególności zadania własne obejmują
sprawy: ładu przestrzennego, gospodarki nieruchomościami, ochrony środowiska i przyrody oraz gospodarki wodnej, gminnych dróg, ulic, mostów, placów
oraz organizacji ruchu drogowego, wodociągów i zaopatrzenia w wodę, kanalizacji, usuwania i oczyszczania ścieków komunalnych, utrzymania czystości
i porządku oraz urządzeń sanitarnych, wysypisk i unieszkodliwiania odpadów
komunalnych, zaopatrzenia w energię elektryczną i cieplną oraz gaz, działalności
w zakresie telekomunikacji, lokalnego transportu zbiorowego, ochrony zdrowia,

33955352
3

70

Łukasz Laszczyński

pomocy społecznej, w tym ośrodków i zakładów opiekuńczych, wspierania rodziny i systemu pieczy zastępczej, gminnego budownictwa mieszkaniowego, edukacji publicznej, kultury, w tym bibliotek gminnych i innych instytucji kultury oraz
ochrony zabytków i opieki nad zabytkami, kultury fizycznej i turystyki, w tym
terenów rekreacyjnych i urządzeń sportowych, targowisk i hal targowych, zieleni
gminnej i zadrzewień, cmentarzy gminnych, porządku publicznego i bezpieczeństwa obywateli oraz ochrony przeciwpożarowej i przeciwpowodziowej, w tym
wyposażenia i utrzymania gminnego magazynu przeciwpowodziowego, utrzymania gminnych obiektów i urządzeń użyteczności publicznej oraz obiektów administracyjnych, polityki prorodzinnej, w tym zapewnienia kobietom w ciąży opieki
socjalnej, medycznej i prawnej, wspierania i upowszechniania idei samorządowej, w tym tworzenia warunków do działania i rozwoju jednostek pomocniczych
i wdrażania programów pobudzania aktywności obywatelskiej, promocji gminy,
współpracy i działalności na rzecz organizacji pozarządowych oraz podmiotów
wymienionych w art. 3 ust. 3 ustawy z dnia 24 kwietnia 2003 r. o działalności
pożytku publicznego i o wolontariacie (Ustawa z dnia 24 kwietnia 2003 r…),
współpracy ze społecznościami lokalnymi i regionalnymi innych państw.
Kolejnym istotnym elementem wprowadzonym do określenia przedmiotu
partnerstwa publiczno-prywatnego jest podział zadań i ryzyka pomiędzy podmiot publiczny i partnera prywatnego. Nie sposób nie zauważyć zatem, iż jednym z kluczowych elementów partnerstwa publiczno-prywatnego jest „ryzyko”.
Polski ustawodawca nie decyduje się jednak na wprowadzenie do słownika ustawowego definicji legalnej przedmiotowego terminu. W dyskusji dotyczącej partnerstwa publiczno-prywatnego przedmiotowy podział ryzyka pomiędzy podmiot
publiczny i partnera prywatnego stanowi jeden z najważniejszych argumentów
przemawiających za tą formułą realizacji publicznych zadań. W tym miejscu
wskazać można ponadto, iż o ile długotrwałość współpracy między podmiotem
publicznym a partnerem prywatnym w ramach partnerstwa publiczno-prywatnego jest pochodną celów, jakim ma ona służyć, i zależy od konkretnego przypadku
współpracy, o tyle odpowiedni podział ryzyka jest kluczowym elementem relacji
między stronami współpracy. Jednocześnie należy mieć świadomość, iż właściwy
podział ryzyka, będąc bardzo trudnym zadaniem, przy konstruowaniu projektów
w ramach partnerstwa publiczno-prywatnego jest elementem determinującym powodzenie partnerskich projektów.
W literaturze przedmiotu dość zgodnie podnosi się, że w odniesieniu do problemu alokacji ryzyka, o którym mowa była wyżej, przyjąć należy zasadę, iż powinna je ponosić ta strona, która przedmiotowym ryzykiem jest w stanie najlepiej
zarządzać lub też kontrolować.
Mając powyższe na uwadze, można wskazać za M. Wielońskim na potwierdzenie, iż „(…) podstawową zasadą wszelkich PPP jest obarczenie ryzykiem
strony, która ma największe możliwości w zakresie zarządzania nim przy jak
najmniejszych kosztach. Celem jest raczej optymalizacja, a nie maksymalizacja

33955352
3

Partnerstwo publiczno-prywatne…

71

przeniesienia ryzyka, aby zapewnić osiągnięcie jak największej wartości.
Obarczenie wykonawcy z sektora prywatnego ryzykiem związanym z projektem
powinno stanowić dla niego zachętę do poprawy w zakresie zarządzania i wdrażania danych projektów (…)” (Wieloński 2014, s. 88).
W literaturze przedmiotu dokonuje się dość zróżnicowanego podziału ryzyka w procesie realizacji zdań w formule partnerstwa publiczno-prywatnego. Za
dokonanym przez A. Panasiuka podziałem można wyróżnić następujące rodzaje
ryzyka: ryzyko techniczne, ryzyko polityczne i ryzyko ekonomiczne. Jak podnosi
ww. autor, ryzyko występujące w każdej z ww. grup może w sposób pośredni
wpływać na efekt końcowy projektu (Panasiuk 2013, s. 294). W skład wymienionej wyżej grupy elementów ryzyka technicznego można zaliczyć w szczególności: wadliwe materiały, niewdrażane technologie, uwarunkowania środowiskowe uniemożliwiające albo znacznie utrudniające realizację przedsięwzięcia
czy w końcu problemy operacyjno-techniczne. Do grupy elementów ryzyka politycznego zaliczyć można w szczególności: zmiany legislacyjne, zmiany władzy
wykonawczej na szczeblu rządowym oraz na szczeblu samorządowym, brak kontynuacji jednolitej polityki rozwoju. Ostatnią z grup w ramach zaprezentowanego
wyżej podziału stanowi ryzyko ekonomiczne, które jest w zasadzie najszerszą
grupą zjawisk oraz okoliczności, a jednocześnie bardzo poważnie zróżnicowaną.
Do tej grupy można zaliczyć takie okoliczności jak: wpływ otoczenia rynkowego
na realizację projektu, dostępność tanich środków transportu, umiejętności kadry
kierowniczej odpowiedzialnej za zarządzanie projektem.
Poza dokonanym wyżej podziałem rodzajów ryzyka w ramach partnerstwa
publiczno-prywatnego można dodatkowo wyróżnić bardziej szczegółowe rodzaje
i grupy, do których zalicza się: ryzyko wynikające z niepewności co do osiąg­
nięcia odpowiedniego poziomu dochodu, ryzyko związane z wyborem partnera prywatnego, ryzyko związane z pracami konstrukcyjnymi (przy projektach
związanych z zaprojektowaniem, a następnie wykonaniem robót budowlanych),
ryzyko związane z operacjami walutowymi (ryzyko kursowe), ryzyko związane
z prawidłowym wykonywaniem kontraktów oraz publiczną regulacją przedsięwzięć w formule partnerstwa publiczno-prywatnego (dotyczy to w szczególności
tego rodzaju projektów, w których partner prywatny będzie zajmował się sferą do tej pory zmonopolizowaną przez podmioty publiczne), ryzyko związane
z przestrzeganiem wymogów ochrony środowiska oraz zachowania dziedzictwa
kulturowego obszarów, na których jest wdrażane przedsięwzięcie, ryzyko ukrytych wad, ryzyko braku publicznej akceptacji, ryzyko utraty kontroli publicznej
nad procesem świadczenia usług, ryzyko ukrytego protekcjonizmu (występujące
w przypadku silnego przekonania społeczeństwa o publicznym monopolu w zakresie danego rodzaju działalności).
Kolejnym elementem partnerstwa publiczno-prywatnego są jego strony,
a więc podmiot publiczny oraz partner prywatny. Ich definicje legalne znajdują
się w słowniku ustawowym zawartym w przepisie art. 2 u.p.p.

33955352
3

72

Łukasz Laszczyński

Zgodnie z powyższym przez podmiot publiczny należy rozumieć:
a) jednostkę sektora finansów publicznych w rozumieniu przepisów o finansach
publicznych;
b) inną niż określona w lit. a osobę prawną, utworzoną w szczególnym celu
zaspokajania potrzeb o charakterze powszechnym niemających charakteru
przemysłowego ani handlowego, jeżeli podmioty, o których mowa w tym
przepisie oraz w lit. a, pojedynczo lub wspólnie, bezpośrednio lub pośrednio
przez inny podmiot:
- finansują ją w ponad 50% lub
- posiadają ponad połowę udziałów albo akcji, lub
- sprawują nadzór nad organem zarządzającym, lub
- mają prawo do powoływania ponad połowy składu organu nadzorczego
lub zarządzającego;
c) związki podmiotów, o których mowa w lit. a i b.
Pełny katalog podmiotów należących do sektora finansów publicznych został
zawarty w treści przepisu art. 9 ustawy z dnia 27 sierpnia 2009 r. o finansach
publicznych (Ustawa z dnia 27 sierpnia 2009 r…). Zgodnie z powyższym są to:
a) organy władzy publicznej, w tym organy administracji rządowej, organy kontroli państwowej i ochrony prawa oraz sądy i trybunały,
b) jednostki samorządu terytorialnego oraz ich związki,
c) jednostki budżetowe,
d) samorządowe zakłady budżetowe,
e) agencje wykonawcze,
f) instytucje gospodarki budżetowej,
g) państwowe fundusze celowe,
h) Zakład Ubezpieczeń Społecznych i zarządzane przez niego fundusze oraz
Kasa Rolniczego Ubezpieczenia Społecznego i fundusze zarządzane przez
prezesa Kasy Rolniczego Ubezpieczenia Społecznego,
i) Narodowy Fundusz Zdrowia,
j) samodzielne publiczne zakłady opieki zdrowotnej,
k) uczelnie publiczne,
l) Polska Akademia Nauk i tworzone przez nią jednostki organizacyjne,
m) państwowe i samorządowe instytucje kultury oraz państwowe instytucje
filmowe,
n) inne państwowe lub samorządowe osoby prawne utworzone na podstawie
odrębnych ustaw w celu wykonywania zadań publicznych, z wyłączeniem
przedsiębiorstw, instytutów badawczych, banków i spółek prawa handlowego.
Odnosząc się zaś do definicji legalnej partnera prywatnego, który w myśl
art. 2 pkt 2 u.p.p. oznacza przedsiębiorcę lub przedsiębiorcę zagranicznego, należy przywołać definicję przedsiębiorcy oraz przedsiębiorcy zagranicznego zawartą
w ustawie z dnia 2 lipca 2004 r. o swobodzie działalności gospodarczej (Ustawa
z dnia 2 lipca 2004 r…). Zgodnie z treścią przepisu art. 4 ust. 1 przedmiotowej

33955352
3

Partnerstwo publiczno-prywatne…

73

ustawy przedsiębiorcą w rozumieniu ustawy jest osoba fizyczna, osoba prawna
i jednostka organizacyjna niebędąca osobą prawną, której odrębna ustawa przyznaje zdolność prawną – wykonująca we własnym imieniu działalność gospodarczą. Przedsiębiorcą zagranicznym jest zaś osoba zagraniczna wykonująca
działalność gospodarczą za granicą oraz obywatel polski wykonujący działalność
gospodarczą za granicą.
Umowa o partnerstwo publiczno-prywatne
Mając na uwadze zagadnienie umowy o partnerstwo publiczno-prywatne,
wskazać należy, iż jej podpisanie jest poprzedzone etapem wyboru partnera prywatnego. Przebieg tego procesu jest uzależniony od formuły wynagrodzenia partnera prywatnego, o czym była już mowa we wstępnej części niniejszego opracowania. Kryteria oceny ofert służące wyborowi partnera prywatnego zostały
określone w treści przepisu art. 6 u.p.p. Zgodnie z treścią art. 6 ust. 1 u.p.p. najkorzystniejszą jest ta oferta, która przedstawia najkorzystniejszy bilans wynagrodzenia i innych kryteriów odnoszących się do przedsięwzięcia. Kryteriami oceny
ofert w myśl art. 6 ust. 2 oraz 3 u.p.p. są:
a) podział zadań i ryzyka związanego z przedsięwzięciem pomiędzy podmiot
publiczny i partnera prywatnego,
b) terminy i wysokość przewidywanych płatności lub innych świadczeń podmiotu publicznego, jeżeli są one planowane.
Kryteriami oceny ofert mogą być również w szczególności:
a) podział dochodów pochodzących z przedsięwzięcia pomiędzy podmiot publiczny i partnera prywatnego,
b) stosunek wkładu własnego podmiotu publicznego do wkładu partnera
prywatnego,
c) efektywność realizacji przedsięwzięcia, w tym efektywność wykorzystania
składników majątkowych,
d) kryteria odnoszące się bezpośrednio do przedmiotu przedsięwzięcia, w szczególności jakość, funkcjonalność, parametry techniczne, poziom oferowanych
technologii, koszt utrzymania, serwis.
Umowę o partnerstwie publiczno-prywatnym definiuje przepis art. 7 ust. 1
u.p.p. Zgodnie z powyższym na mocy tej umowy partner prywatny zobowiązuje
się do realizacji przedsięwzięcia za wynagrodzeniem oraz poniesienia w całości
albo w części wydatków na jego realizację lub poniesienia ich przez osobę trzecią, a podmiot publiczny zobowiązuje się do współdziałania w osiągnięciu celu
przedsięwzięcia, w szczególności przez wniesienie wkładu własnego.

33955352
3

74

Łukasz Laszczyński

Identyfikacja najważniejszych problemów
towarzyszących partnerstwom publiczno-prywatnym
Jak wskazano na wstępie opracowania – w ocenie jego autora – zagadnienie
partnerstwa publiczno-prywatnego jest obecnie dość dobrze upowszechnione.
Należy zwrócić uwagę, iż działania zmierzające do popularyzacji idei partnerstwa
publiczno-prywatnego zostały uznane również za ważne przez polskiego ustawodawcę. Zgodnie z treścią przepisu art. 3 u.p.p. do zadań ministra właściwego
do spraw gospodarki w zakresie u.p.p. należy w szczególności upowszechnianie
i promowanie partnerstwa publiczno-prywatnego oraz dokonywanie analiz i ocen
jego funkcjonowania, w tym stanu i perspektyw finansowego zaangażowania sektora prywatnego.
Wyrazem szerokich działań popularyzatorskich związanych z tą formą partnerstwa jest nie tylko bogata literatura przedmiotu poświęcona przedmiotowej
idei, ale także tematyczne portale internetowe. Wśród nich można wymienić
PPPportal (http://www.ppportal.pl) czy PPP Platformę Partnerstwa Publiczno-Prywatnego (http://www.ppp.gov.pl).
Mając na uwadze przedmiot niniejszego opracowania oraz jego ograniczoną
objętość, nie sposób oczywiście wskazać oraz omówić wszystkich problemów
i barier związanych z praktycznym stosowaniem formuły partnerstwa publiczno-prywatnego. Wśród barier oraz czynników, które pojawiają się w raportach
dotyczących stosowania partnerstwa, wskazać należy: brak tzw. dobrych praktyk
w Polsce, niską świadomość i niewystarczającą wiedzę nt. partnerstwa publiczno-prywatnego w sektorze publicznym, brak wykwalifikowanej kadry do wdrażania przedsięwzięć w tej formule w sektorze publicznym, wysokie koszty analizy
ekonomiczno-prawnej, brak prostych i przejrzystych uregulowań prawnych, brak
specjalistów i doradców w dziedzinie partnerstwa publiczno-prywatnego, procedury wyboru partnera, konieczność wykonania skomplikowanych montaży finansowych, brak przepływu informacji nt. możliwości nawiązania współpracy, niską
świadomość i niewystarczającą wiedzę nt. partnerstwa publiczno-prywatnego
w sektorze prywatnym, silny opór społeczny, wpływy polityczne, brak projektów
inicjowanych przez organy administracji rządowej w zakresie ich własnych kompetencji, brak partnerów prywatnych (inwestorów i operatorów), ryzyko nadużycia w kontaktach administracji publicznej (samorządu) z sektorem prywatnym,
ryzyko zaburzenia konkurencyjności przy realizacji zadania publicznego przez
partnera prywatnego, ograniczenia w finansowaniu inwestycji z funduszy unijnych (PPP – dziedziny… 2011, s. 10).
Podsumowanie
Podsumowując, raz jeszcze należy wspomnieć, iż poruszone w opracowaniu problemy stanowią jedynie wąski wycinek problematyki związanej

33955352
3

Partnerstwo publiczno-prywatne…

75

z partnerstwem publiczno-prywatnym realizowanym w oparciu o przepisy u.p.p.
W tym miejscu autor chciałby raz jeszcze podjąć próbę uchwycenia istoty partnerstwa publiczno-prywatnego realizowanego na podstawie przepisów omówionej w wybranym zakresie u.p.p. Mając powyższe na uwadze, autor pragnie podnieść, iż nie sposób nie spojrzeć na zagadnienie partnerstwa z punktu widzenia
szerszego kontekstu, jakim jest prywatyzacja usług publicznych. Nie podejmując
się w żaden sposób oceny przedmiotowego zjawiska, a wobec oczywistej obserwacji, że z takim zjawiskiem mamy coraz częściej do czynienia, autor chciałby
jedynie wskazać, iż partnerstwo publiczno-prywatne wpisuje się w główny nurt
owego procesu.
Mając powyższe na uwadze, można wskazać dodatkowo za A. Panasiukiem, iż
„(…) w chwili obecnej administracją targają dwa trendy: prywatyzacja i deregulacja. Oba mają ten sam cel, a mianowicie wycofywanie się państwa z obszarów,
które do tej pory były domeną władzy publicznej. Obie tendencje mają na celu
zaszczepienie idei konkurencji w działaniu (…). PPP jest więc często postrzegane jako ukryta forma prywatyzacji, na pewno jest to nowy model zarządzania
publicznego, polegający na nawiązaniu współpracy opartej na zidentyfikowaniu
szeregu korzyści dla obu kooperujących sektorów. Przyjęcie zasad rynkowych
w działalności sektora publicznego jest ważnym elementem nowego zarządzania publicznego, a prywatyzacja jest jednym z jego głównych elementów (…)”
(Panasiuk 2013, s. 287). W ocenie autora ta nowa forma zarządzania publicznego, jaką jest niewątpliwie partnerstwo publiczno-prywatne, będzie w najbliższym
czasie dostarczała nowych i ciekawych powodów do obserwacji oraz analiz.
Bibliografia
Feret E. 2014, Partnerstwo publiczno-prywatne jako forma finansowania samorządowych
zadań publicznych [w:] W. Miemiec, K. Sawicka (red.), Instytucje prawno-finansowe
w warunkach kryzysu gospodarczego, Warszawa: Wolters Kluwer.
Korbus B.P., Strawiński M. 2009, Partnerstwo publiczno-prywatne. Nowa forma realizacji zadań publicznych, Warszawa: LexisNexis Polska.
Kowalczuk E. 2014, Księgowanie umów partnerstwa publiczno-prywatnego, „Finanse
Publiczne” 6 (91).
Lamch-Rejowska M., Laszczyński Ł. 2012, Prawo zamówień publicznych. Praktyczny
poradnik dla zamawiających i wykonawców, Warszawa: Wolters Kluwer Polska.
Panasiuk A. 2009, Koncesja na roboty budowlane lub usługi. Partnerstwo publiczno-prywatne. Komentarz, Warszawa: Wydawnictwo C.H. Beck.
Panasiuk A. 2013, System zamówień publicznych. Zarys wykładu, Warszawa: Public
Procurement Legal Publisher.
PPP – dziedziny, korzyści, bariery – oczami przedstawicieli sektora publicznego i prywatnego (2007–2011), 2011, Katowice: PPPortal.pl, www.ppp.gov.pl (29.07.2014).
Raport rynku PPP. Ocena obecnego stanu i perspektyw finansowego zaangażowania sektora prywatnego i publicznego w rozwój partnerstwa publiczno-prywatnego w Polsce,
2013, Warszawa: Ministerstwo Gospodarki, www.bazappp.gov.pl (29.07.2014).

33955352
3

76

Łukasz Laszczyński

Sprawozdanie o funkcjonowaniu systemu zamówień publicznych w 2012 roku, 2013,
Warszawa: Urząd Zamówień Publicznych, http://www.uzp.gov.pl/cmsws/page
/?D;2058;sprawozdanie_prezesa_urzedu_zamowien_publicznych_o_funkcjonowaniu_systemu_zamowien_publicznych_w_2011_roku.html (29.07.2014).
Ustawa z dnia 19 grudnia 2008 r. o partnerstwie publiczno-prywatnym, DzU z 2009 r.,
Nr 19, poz. 100 z późn. zm.
Ustawa z dnia 2 lipca 2004 r. o swobodzie działalności gospodarczej, DzU z 2013 r.,
poz. 672, tekst jedn. ze zm.
Ustawa z dnia 24 kwietnia 2003 r. o działalności pożytku publicznego i o wolontariacie,
DzU z 2010 r., Nr 234, poz. 1536, z późn. zm.
Ustawa z dnia 27 sierpnia 2009 r. o finansach publicznych, DzU z 2013 r., poz. 885, tekst
jedn. ze zm.
Ustawa z dnia 28 lipca 2005 r. o partnerstwie publiczno-prywatnym, DzU z 2005 r.,
Nr 169, poz. 1420 z późn. zm.
Ustawa z dnia 29 stycznia 2004 r. Prawo zamówień publicznych, tekst jedn.: DzU
z 2013 r., poz. 907 ze zm.
Ustawa z dnia 8 marca 1990 r. o samorządzie gminnym, DzU z 2013 r., poz. 594, tekst
jedn. ze zm.
Ustawa z dnia 9 stycznia 2009 r. o koncesji na roboty budowlane lub usługi, DzU
z 2009 r., Nr 19, poz. 101 z późn. zm.
Wieloński M. 2014, Partnerstwo publiczno-prywatne w Unii Europejskiej, Warszawa:
Difin.

33955352
3

Marcin Szewczak

Prawne aspekty partnerstwa transgranicznego

…

jako element kreowania
europejskiej przestrzeni administracyjnej

Wprowadzenie
Zagadnienia dotyczące niniejszego tematu związane są wspólnym wątkiem
partnerstwa, jednakże łączą w sobie zarówno elementy prawne, jak i elementy
z pogranicza administracji i ekonomii. Procesy związane z powstawaniem europejskiej przestrzeni administracyjnej możemy obserwować od kilku lat. Rozwijają
się one paralelnie do kierunków rozwoju implementacji prawa Unii Europejskiej.
Niemniej jednak największy wpływ na ten rozwój ma polityka regionalna Unii
Europejskiej, która z kolei w ramach swoich kompetencji zawiera element współpracy transgranicznej. Stwierdzeniem wręcz oczywistym jest to, że rozwój europejskiej przestrzeni administracyjnej jest niemożliwy bez rozwoju współpracy
transgranicznej. A zatem także rozwój współpracy transgranicznej bez solidnych
podstaw prawno-organizacyjnych nie jest możliwy. Czy istniejące euroregiony
dają takie możliwości? Wydaje się, że na podstawie dokonanej analizy możemy
stwierdzić, iż nie do końca. Czegoś brakuje i w moim przekonaniu jest to brak
dobrze skonstruowanej idei partnerstwa transgranicznego. W niniejszym artykule
spróbuję pokrótce przedstawić dwa podstawowe zjawiska – kierunki rozwoju dla
współpracy transgranicznej oraz dla rozwoju europejskiej przestrzeni administracyjnej. Efektem tych działań powinno być wypracowane i funkcjonujące partnerstwo transgraniczne. Partnerstwo transgraniczne, które stanie się podmiotem
wiodącym w procesie administrowania rozwojem regionalnym.
Współpraca transgraniczna – nowa rola dla euroregionów
Poddając analizie aspekty związane ze współpracą transgraniczną (a zarazem
międzynarodową) samorządów i jej wpływem na administrowanie rozwojem regionalnym, należy zacząć od roli samorządu województwa w tworzeniu strategii
rozwoju. Przy tworzeniu strategii, a następnie realizacji polityki rozwoju na poziomie regionu samorząd może współpracować z organizacjami międzynarodowymi i regionami innych państw, zwłaszcza sąsiednich. Według R. Cybulskiej,
współpraca ta może mieć też na celu objęcie strategią również współpracy międzyregionalnej. Jest to o tyle istotne, że może się zdarzyć, iż wystąpią znaczne

33955352
3

78

Marcin Szewczak

rozbieżności w określeniu, co powinno się znaleźć w strategii, jako że podmioty te reprezentują różne interesy. Współpraca natomiast może doprowadzić do
osiąg­nięcia kompromisu w zakresie celów i priorytetów strategii rozwoju województwa i realizacji polityki rozwoju (Cybulska 2012).
Dość poważnym zarzutem wobec większości strategii jest to, że uwzględniają
one tylko wewnętrzną przestrzeń i nie odnoszą się do regionów sąsiednich. Brak
uwzględnienia powiązań międzyregionalnych nie jest zgodny z zasadą spójności
terytorialnej. Wiele elementów infrastruktury technicznej (drogi, linie przesyłu
energii itp.) oraz rozwoju gospodarczego (obszary rolnicze, silne ośrodki przemysłowe itp.) i społecznego (uczelnie, ośrodki kultury) ma charakter ponadregionalny i należy je traktować kompleksowo, uwzględniając przy tym współpracę
międzyregionalną (Bański i in. 2009, s. 101).
Samorządy województw przystępują do zrzeszeń zgodnie z „Priorytetami
współpracy zagranicznej województwa”, które są uchwalane przez sejmik województwa (art. 18 pkt 13 ustawy o samorządzie województwa, dalej: s.w.) i zawierają: główne cele współpracy zagranicznej, priorytety geograficzne przyszłej
współpracy, zamierzenia dotyczące przystępowania do międzynarodowych zrzeszeń regionalnych. R. Cybulska trafnie podkreśla, że chodzi tu o ukierunkowanie
współpracy w sposób szczegółowy − terytorialnie, np. jako miasta partnerskie,
współpraca regionów przygranicznych, a i bardziej ogólny − przez wskazanie
konkretnego kraju czy regionu, z którym województwo samorządowe chciałoby
współpracować w zakresie rozwoju regionalnego (Cybulska 2012).
Priorytety współpracy zagranicznej województwa mogą być uchwalane,
a inicjatywy zagraniczne województwa – w tym w szczególności projekty umów
o współpracy regionalnej – podejmowane za zgodą ministra właściwego do spraw
zagranicznych. Uchwały te zapadają bezwzględną większością głosów ustawowego składu sejmiku województwa. Uchwała oraz zawarte umowy o współpracy regionalnej przesyłane są przez marszałka województwa do ministra właściwego do spraw zagranicznych oraz ministra właściwego do spraw administracji
publicznej. Większość polskich województw, kształtując priorytety współpracy
zagranicznej, skupia się na zadaniach związanych z infrastrukturą techniczną
i ochroną środowiska naturalnego. Zauważalny jest mały stopień uczestnictwa
w międzynarodowych zrzeszeniach międzyregionalnych (Dumała 2006, s. 905;
Modzelewski 2006, s. 917).
Współpraca samorządu województwa ze społecznościami regionalnymi innych państw realizowana jest zgodnie z prawem wewnętrznym, polityką zagraniczną państwa i jego międzynarodowymi zobowiązaniami, w granicach
zadań i kompetencji województwa1. Województwo uczestniczy w działalności
1
Słusznie zauważył L. Kieres pod koniec lat 90., że państwo odchodzi od wszechobecności
w sprawach międzynarodowych na rzecz związków między gminami czy też regionami różnych
państw (Kieres 1997, s. 52). Jednakże pomimo wzrastającej roli jednostek samorządowych w kreowaniu współpracy międzynarodowej, organy administracji rządowej nie pozwalają im na pełną

33955352
3

Prawne aspekty partnerstwa transgranicznego…

79

międzynarodowych instytucji regionalnych oraz jest w nich reprezentowane na
zasadach określonych w porozumieniu zawartym przez ogólnokrajowe organizacje zrzeszające jednostki samorządu terytorialnego (art. 76 ustawy o s.w.).
Powyższy przepis nie normuje pojęcia lub katalogu instytucji regionalnych oraz
ogólnokrajowych organizacji zrzeszających. Dlatego też należy przyjąć, iż mogą
to być wszelkie podmioty funkcjonujące w formie zinstytucjonalizowanej, na
przykład Komitet Regionów, lub podmioty o charakterze szeroko pojętych organizacji zrzeszających. Warto zaznaczyć ograniczenie, jakim jest art. 3 ustawy,
wykluczający przystępowanie do zrzeszeń stanowiących odpowiedniki krajowych związków międzygminnych. Jak wskazuje H. Izdebski, ograniczenie to nie
ma uzasadnienia dla współpracy z jednostkami samorządu terytorialnego sąsiadujących państw członkowskich Unii Europejskiej (Izdebski 2011, s. 442).
Trudno zgodzić się z ujęciem S. Czarnowa, według którego współpraca zagraniczna w rozumieniu ustawy o samorządzie województwa nie jest tożsama
z współpracą międzyregionalną ani tym bardziej transgraniczną. Według autora współpraca zagraniczna jest pojęciem zbiorczym, łączącym współpracę
transgraniczą i interegionalną, zbliżonym do pojęcia współpracy regionalnej
(Czarnow 2001, s. 61). Z kolei według K. Jóskowiaka współpraca zagraniczna
samorządu województwa jest jednym z elementów współpracy międzyregionalnej (Jóskowiak 2003, s. 12–13, zob. też Subocz 2006). Wydaje się, że pojęciem
łączącym w sobie zadania z zakresu współpracy zagranicznej jednostek samorządowych, transgranicznej i międzyregionalnej jest europejska współpraca terytorialna. W nim znajduje się bowiem miejsce dla wszelkich form współpracy
międzynarodowej, w szczególności nawiązywanej przez jednostki samorządowe, a zorientowanej na zacieśnianie kontaktów międzynarodowych. Takie podejście zbliża do stworzenia zintegrowanego systemu administrowania rozwojem
regionalnym.
Oprócz samorządu województwa istotną rolę w kreowaniu współpracy międzynarodowej odgrywają samorządy gminne, których zadania w tym zakresie
określane są jako „dyplomacja oddolna” (Skorupska 2005, s. 1). Oprócz nawiązywania współpracy o charakterze transgranicznym samorządy gminne są
członkami międzynarodowych organizacji zrzeszających samorządy lokalne
(Furmankiewicz 2004, s. 301–304). Podstawy formalne współpracy na poziomie samorządów gminnych mogą mieć różną formę i uregulowania. W większości około 75% związków bliźniaczych gmin współpraca oparta jest na umowie
(umowy mogą mieć różne nazwy, np. umowa partnerska lub umowa o współpracy) (Zięba-Załucka 2008, s. 66). W okresie późniejszym, zwłaszcza w obliczu
starania się o środki europejskie, jest dookreślana w formie partnerstwa transgranicznego (Drażba, Hryniewiecka 2010, s. 91). W realizowanych ze środków
samodzielność, m.in. decydując o podziale środków z funduszy unijnych na działania w zakresie
współpracy transgranicznej.

33955352
3

80

Marcin Szewczak

unijnych projektach nacisk kładzie się na budowanie partnerstw samorządów
i podmiotów społecznych (Swianiewicz 2005, s. 16). Ze względu na poziom rozwoju współpracujących obszarów przygranicznych można wyróżnić: a) „piękne
siostry” (beautiful sisters) – bogate regiony współpracujące w dziedzinie kultury,
b) „grube banany” (fat bananas) – bogate regiony współpracujące w dziedzinie
promocji i rozwoju gospodarczego, c) „trzęsącą się galaretę” (shaky umbrellas)
– słabą współpracę często inicjowaną odgórnie przez państwo, d) „brzydkie kaczątka” (ugly ducklings) – związki słabych ekonomicznie regionów o charakterze
peryferyjnym (Dumała 2008).
Zapomnianą w ostatnim okresie instytucją, stworzoną przecież do rozwijania
współpracy międzynarodowej i transgranicznej, jest euroregion. Po fali entuzjazmu lat 90. XX wieku współczesne euroregiony funkcjonują jedynie jako sztuczne twory czekające na dofinansowanie przyznane w ramach projektów unijnych.
Jednocześnie zauważyć należy liczne przeszkody w działalności transgranicznej
dla obywateli i przedsiębiorców.
Ewentualne zmiany mogą nastąpić dzięki realizacji strategii Europa 2020,
jednakże, jak uważa A. Kuś, jej powodzenie zależy od tego, czy państwa członkowskie będą w stanie odpowiednio zaangażować się w realizację niezbędnych
reform na poziomie krajowym na rzecz wzrostu gospodarczego, nie zapominając
równocześnie o społecznym wymiarze rynku wewnętrznego Unii Europejskiej
(Kuś 2013, s. 1183–1184).
Początki funkcjonowania euroregionów w Polsce nie należały do łatwych.
Jak podkreślał w połowie lat 90. XX wieku M. Rudnicki, słaby jest dostęp do
informacji z zakresu procedur finansowych obowiązujących w Unii Europejskiej
i Polsce, a odnoszących się do współpracy transgranicznej (Rudnicki 1996, s. 41).
Euroregiony stanowiły nowy element struktury społeczno-gospodarczej w aspektach przestrzennych, funkcjonalnych i prawnych (Czarnow 1997, s. 55). Próbując
zdefiniować pojęcie euroregionów2, należałoby stwierdzić, iż są to struktury
o charakterze prywatno- i publicznoprawnym, powstałe w wyniku zawarcia
umów między stowarzyszeniami gmin znajdujących się po obu stronach granicy,
w celu współpracy gospodarczej, promowania kultury regionalnej, propagowania turystyki przygranicznej, ochrony środowiska, działalności kulturalno-edukacyjnej, rozwoju kontaktów przygranicznych sąsiadujących ze sobą państw oraz
otwarcia się na nowe formy i możliwości współpracy dzięki zmniejszeniu dystansu dzielącego Polskę od państw Unii Europejskiej (Baran 2002, s. 190; podobne
2
Jako pierwszą podpisano umowę transgraniczną Euregio, zawartą w 1958 r. pomiędzy jednostkami terytorialnymi (miasta, gminy, powiaty, regiony) z holenderskich przygranicznych prowincji Gelderland, Drenthe i Overijssel oraz niemieckich z okręgu Emsland i Osnabrück (Dolna
Saksonia) i okręgu Münster (Nadrenia Północna-Westfalia). Kolejne powstające tego typu jednostki – euroregiony – wzięły swoją nazwę od pierwszego i istniejącego po dziś dzień Euregio (zob.
Dołzbłasz, Raczyk 2010, s. 29).

33955352
3

Prawne aspekty partnerstwa transgranicznego…

81

definicje przytaczają: Różycki 1995, s. 140; Malendowski, Szczepaniak 2000,
s. 10; Rudnicki 2005, s. 450).
Istotne określenie z punktu widzenia administrowania rozwojem regionalnym
przedstawia K. Gałuszka, według której euroregion jest początkiem powstawania zinstytucjonalizowanego zarządzania sieciowego regionem transgranicznym
dzięki współpracy sąsiadujących ze sobą jednostek samorządowych graniczących
ze sobą państw (Gałuszka 2006, s. 58). Należy w zupełności zgodzić się z powyższym stwierdzeniem, zwłaszcza w kontekście wprowadzanej koncepcji multi-level governance w administrowaniu rozwojem regionalnym.
Euroregion powinien funkcjonować jako swoista sieć współpracy podmiotów administracji publicznej i stać się głównym podmiotem odpowiedzialnym
za realizację współpracy transgranicznej w regionie3. Współpraca transgraniczna
nie może być traktowana jako zagadnienie lokalne, dotyczące wyłącznie przygranicznych samorządów, powinna zajmować odpowiednie miejsce w polityce
rozwoju regionalnego oraz mieć należyte wsparcie organizacyjne władz centralnych i regionalnych (Mierosławska 2004, s. 44). Administracja realizująca cele
przyświecające współdziałaniu pomiędzy regionami musi uwzględniać w nich
nie tylko korzyści swojego obszaru działania, ale w równym stopniu korzyści
partnerów współpracy (Wrzosek 2008, s. 129).
Konkludując, należy zdecydowanie stwierdzić, że w obecnym systemie administrowania rozwojem regionalnym nie znalazło się miejsca dla euroregionów.
Ich naturalne cechy i cele nie są należycie wykorzystywane w strukturze administracji publicznej. Być może rozwiązaniem byłoby połączenie wysiłków samorządów województw i euroregionów lub uczynienie z nich podmiotów odpowiedzialnych za kreowanie międzynarodowych aspektów związanych z rozwojem
regionalnym. W polskich uwarunkowaniach istotny jest stopień decentralizacji
oraz wprowadzania w życie zasady subsydiarności w stosunku do współpracy transgranicznej (Perkowski 2010, s. 30). Wydaje się jednak, że idealnym
3
W wyniku przeprowadzonych wywiadów oraz spotkań z przedstawicielami trzech euroregionów Polski wschodniej: Euroregionu Niemen, Euroregionu Bug oraz Euroregionu Karpackiego,
należy zdecydowanie stwierdzić, że po wielkim entuzjazmie towarzyszącym powstawaniu euroregionów i nadziejach na zintensyfikowanie dzięki temu współpracy transgranicznej obecnie panuje
przekonanie o zdeprecjonowaniu pozycji euroregionów. W unijnej polityce regionalnej zostały one
sprowadzone wyłącznie do pozycji beneficjentów poszczególnych programów transgranicznych.
Nie mają środków i możliwości organizacyjnych, aby kreować własnym nakładem politykę regionalną. W minimalnym zakresie funkcjonuje również współpraca samorządów województw i euroregionów w kreowaniu polityki zagranicznej. Bardzo często z przyczyn politycznych stają się one
dwoma odrębnymi ośrodkami, które nie współpracują ze sobą. Skutkiem takiej sytuacji jest niski
stopień zaangażowania jednostek samorządu terytorialnego w działania na rzecz rozwoju współpracy transgranicznej za pośrednictwem i pomocą euroregionów. Szczególnie samorządy gminne
decydują się samodzielnie nawiązywać taką współpracę. Dlatego istotne jest przeprowadzenie jak
najszybszych reform w odniesieniu do tego komponentu polityki regionalnej Unii Europejskiej,
tak aby euroregiony zyskały na znaczeniu jako realne podmioty odpowiedzialne za kształtowanie
europejskiej współpracy terytorialnej.

33955352
3

82

Marcin Szewczak

rozwiązaniem byłoby wspieranie przez euroregiony międzynarodowych działań
realizowanych przez lokalne grupy działania. Propozycje te w połączeniu z zastosowaniem administrowania sieciowego pozwoliłyby na lepsze zaangażowanie
euroregionów w proces administrowania rozwojem regionalnym. W ujęciu unijnym zaś wpłynęłoby to na umocnienie działań na rzecz europejskiej przestrzeni
administracyjnej.
Nowa forma partnerstwa transgranicznego w procesie tworzenia
europejskiej przestrzeni administracyjnej
Przyjęcie założenia, że administrowanie rozwojem regionalnym to skoordynowany system administracyjny, będący częścią składową europejskiej przestrzeni
administracyjnej, wymaga przeprowadzenia dokładnej analizy samego pojęcia
owej przestrzeni. Rozważania należy rozpocząć od propozycji Carla D’Orty, według którego europejska przestrzeń administracyjna to środowisko produkujące
unijne polityki i reguły działania, wpływające na funkcjonowanie administracji
krajowych, w celu uzyskania jednolitości praw obywatelskich i przedsiębiorczości w Unii Europejskiej, zapewniających jednorodny poziom efektywności i jakości obsługi (D’Orta 2011, s. 89). Bez wątpienia należy stwierdzić, że zarówno
polityka regionalna, jak i polityka rozwoju obszarów wiejskich w sposób zdecydowany wpływają na sposób funkcjonowania administracji krajowych państw
członkowskich. Jednocześnie to od administracji krajowych zależy stopień poprawnej realizacji tych polityk i współkoordynacji z administracjami pozostałych
państw członkowskich.
Problematykę pojęcia europejskiej przestrzeni administracyjnej szczegółowo
omawia Harwig Hoffmann, proponując wielowymiarową definicję; według niej
europejska przestrzeń administracyjna to obszar, w którym coraz bardziej zintegrowane administracje krajowe wspólnie wykonują uprawnienia delegowane
przez Unię zgodnie z systemem podziału władzy. Mimo zróżnicowania poszczególnych administracji państw członkowskich idea współpracy dała podstawy
do tworzenia tzw. zintegrowanej administracji w formie intensywnej współpracy między krajowymi i ponadnarodowymi podmiotami administracyjnymi
(Hoffmann 2008, s. 662–676). Zgodnie z koncepcją H. Hoffmanna możliwe jest
tworzenie europejskiej przestrzeni administracyjnej dzięki powstawaniu wielopoziomowej sieci współpracy administracji, których instytucje kooperują ze sobą.
Administrowanie rozwojem regionalnym w zestawieniu z powyższą propozycją
jest niejako „lustrzanym odbiciem” jego koncepcji w odniesieniu do aspektów
związanych z rozwojem regionalnym (przez który rozumie się rolę administracji
publicznej w administrowaniu polityką regionalną i rozwojem obszarów wiejskich). Rozważania H. Hoffmanna dotyczące kształtowania się europejskiej przestrzeni administracyjnej poprzedzone były koncepcją przestrzeni jako europejskiej konwergencji administracyjnej (Olsen 2003, s. 506–531).

33955352
3

Prawne aspekty partnerstwa transgranicznego…

83

Według H. Hoffmanna europejska przestrzeń administracyjna jest trójwymiarową konstrukcją złożoną z pionowych, poziomych i ukośnych relacji uczestników sektora administracji publicznej i trzeciego sektora. Zdecydowanie należy
podkreślić, że europejska przestrzeń administracyjna rozpatrywana w odniesieniu do administrowania rozwojem regionalnym nie może być sprowadzona do
konstrukcji dwuwymiarowej. Administrowanie rozwojem regionalnym musi być
rozpatrywane w ujęciu wielopoziomowym, obejmującym poziom unijny, krajowy, regionalny i lokalny. Pomiędzy nimi oraz wewnątrz nich musi ponadto funkcjonować współpraca pomiędzy podmiotami administrującymi. Celem prawa
unijnego nie jest dążenie do stworzenia zunifikowanej administracji unijnej, prowadzącej do harmonizacji struktur administracyjnych w całej Unii Europejskiej.
Pojęcie europejskiej przestrzeni administracyjnej jest związane z działalnością
administracyjną w zakresie kreowania polityk wspólnotowych i krajowych
państw członkowskich oraz zarządzania nimi (Joerges 2006, s. 779–802). Mimo
zróżnicowania w pojedynczych dziedzinach, zjawisko współpracy administracyjnej doprowadziło do zintegrowanego systemu zarządzania, czyli intensywnej
współpracy między podmiotami administracyjnymi i działań z każdego poziomu.
Zintegrowany system zarządzania sprawia, że ​​system rządów Unii Europejskiej
i zarządzania jest niepowtarzalny i różni się od systemów państw członkowskich,
które dopiero są na etapie jego wprowadzania (Hoffmann 2008).
Europejska przestrzeń administracyjna jest kompleksową, wielowymiarową
koncepcją, sprzyjającą intensywnej współpracy pomiędzy podmiotami administracyjnymi i rozwijaniu jej na każdym poziomie działalności, w szczególności
na poziomie administrowania rozwojem regionalnym. Zdecydowanie nie jest to
nowy poziom administracji, składający się z systemów administracyjnych i instytucji, które współpracują i stosują się do tych samych zasad (Cioclea 2012,
s. 288–295, szerzej: Matei i in. 2011, s. 11–12, 1–95).
W jaki sposób należałoby więc wyeksponować rolę partnerstwa transgranicznego w procesie tworzenia europejskiej przestrzeni administracyjnej? Wydaje się,
że odpowiedzią na to pytanie jest próba skonstruowania partnerstw na wzór lokalnych grup działania o zasięgu międzynarodowym, poszerzonych o podmioty
z sektora biznesu i organizacje pozarządowe.
Podsumowanie
Próbując dokonać podsumowania, postaram się posłużyć przykładem funkcjonowania partnerstwa trangranicznego. Øresund, wspólny region graniczny Danii
i Szwecji, boryka się z problemami bezrobocia wśród młodych osób, a ponadto
ma niewystarczającą liczbę informatyków. Kwestie te oraz niedostateczna liczba
pielęgniarek uznane zostały przez EURES za problemy powszechne. W ubiegłym
roku stopa bezrobocia w Danii wzrosła ponad dwukrotnie, natomiast sytuacja
w Szwecji pozostała dosyć stabilna. EURES Dania wspierał współpracę między

33955352
3

84

Marcin Szewczak

Duńską Organizacją Położnych i szpitalem uniwersyteckim Skåne w Szwecji.
W Kopenhadze zorganizowano kilka imprez służących tworzeniu sieci kontaktów
dla pielęgniarek i sześciu firm medycznych, pierwszą w urzędzie pracy, drugą
w miejscowym hotelu. Odbyły się również spotkania informacyjne, w których
każdorazowo uczestniczyło od 15 do 20 pielęgniarek. Spotkania rekrutacyjne
spotkały się z dużym zainteresowaniem; dzięki nim wiele pielęgniarek już znalazło pracę. Na spotkaniu informacyjnym w szpitalu w Skåne 87 pielęgniarek
i położnych zostało zatrudnionych natychmiast (Partnerstwo transgraniczne…).
Wydaje się, że powyżej opisana dobra praktyka w zdecydowany sposób
przyczyni się do budowy europejskiej przestrzeni administracyjnej. Wyzwanie
tworzenia partnerstw transgranicznych spoczywa przede wszystkim w rękach
samorządów terytorialnych, które powinny się stać podmiotami inicjującymi
nowe partnerstwa. Być może w ten sposób nastąpi ożywienie funkcjonowania
euroregionów.
Bibliografia
Bański J., Bednarek-Szczepańska M., Czapiewski K. 2009, Miejsce obszarów wiejskich w aktualnych strategiach rozwoju województwa – kierunki i cele rozwoju
a rzeczywistość, Warszawa: Polskie Towarzystwo Geograficzne – Instytut Geografii
i Przestrzennego Zagospodarowania PAN.
Baran A. 2002, Prawne i społeczne uwarunkowania współpracy transgranicznej na
przykładzie Euroregionu Niemen [w:] A. Stasiak (red.), Euroregiony wschodniego pogranicza – założenia i osiągnięcia, Białystok: Wydawnictwo Wyższej Szkoły
Ekonomicznej.
Cioclea A.E. 2012, Principles of the European Administrative Space and their impact on
performance in public organizations, „CES Working Papers” 4 (3).
Cybulska R. 2012, Komentarz do art. 12 ustawy o samorządzie województwa [w:]
B. Dolnicki (red.), Ustawa o samorządzie województwa. Komentarz, Warszawa:
Wolters Kluwer Polska.
Czarnow S. 1997, Niektóre aspekty prawne współpracy transgranicznej i euroregionów,
„Państwo i Prawo” 10.
Czarnow S. 2000, Współpraca zagraniczna województw, „Państwo i Prawo” 11.
D’Orta C. 2011, What future for the European Administrative Space?, EIPA Working
paper, no 2003, za: N. Lymouris, Understanding the European Administrative Space
[w:] L. Matei, D. Vašiček, M. Kastelan Mrak (red.), European Administrative Space
– Balkan Realities, „South-Eastern European Administrative Studies, ASsee Online
Series” 3.
Dołzbłasz S., Raczyk A. 2010, Współpraca transgraniczna w Polsce po akcesji do UE,
Warszawa: Wolters Kluwer Polska.
Drażba M., Hryniewiecka W. 2010, Partnerstwo transgraniczne jako forma współpraca
transgranicznej [w:] M. Perkowski (red.), Współpraca transgraniczna. Aspekty prawno-ekonomiczne, Białystok: Fundacja Prawo i Partnerstwo.
Dumała H. 2006, Priorytety współpracy zagranicznej polskich województwa – analiza porównawcza [w:] B. Plawgo (red.), Polska Wschodnia. Determinanty rozwoju,
Białystok: Wyższa Szkoła Administracji Publicznej.

33955352
3

Prawne aspekty partnerstwa transgranicznego…

85

Dumała H. 2008, Rodzaje i formy struktur współpracy międzyterytorialnej w Europie [w:]
S. Dołzbłasz, A. Raczyk (red.), Przekształcenia regionalnych struktur funkcjonalno-przestrzennych. Europa bez granic – nowa jakość przestrzeni, „Rozprawy Naukowe
Instytutu Geografii i Rozwoju Regionalnego Uniwersytetu Wrocławskiego” 4.
Furmankiewicz M. 2004, Polskie samorządy gminne w organizacjach międzynarodowych
[w:] G. Rdzanek, E. Stadtmüller (red.), Człowiek, region, państwo w procesach globalizacji, regionalizacji oraz integracji, Wrocław: Arboretum.
Gałuszka K. 2006, Rola współpracy transgranicznej w strategii rozwoju regionu na
przykładzie województwa śląskiego i euroregionu Beskidy [w:] K. Gomółka (red.),
Współpraca transgraniczna a rozwój regionalny, Warszawa–Elbląg: Sowa – Instytut
Ekonomiczny.
Hoffmann H. 2008, Mapping the European administrative space, „West European
Politics” 31 (4).
Izdebski H. 2011, Samorząd terytorialny. Podstawy ustroju i działalności, Warszawa:
LexisNexis Polska.
Joerges C. 2006, The legitimacy of supranational decision-making, „Journal of Common
Market Studies” 44 (4).
Jóskowiak K. 2003, Współpraca transgraniczna i międzyregionalna Polski u progu członkostwa w Unii Europejskiej, „Samorząd Terytorialny” 5.
Kieres L. 1997, Rozwój samorządności w krajach Europy Środkowej i Wschodniej z perspektywy Rady Europy, „Samorząd Terytorialny” 10.
Kuś A. 2013, Kilka uwag o rynku wewnętrznym UE [w:] A. Dębiński i in. (red.), Abiit non
obiit. Księga poświęcona pamięci księdza profesora Antoniego Kościa SVD, Lublin:
Wydawnictwo Katolickiego Uniwersytetu Lubelskiego.
Malendowski W., Szczepaniak M. 2000, Rola euroregionów w procesie integracji europejskiej [w:] W. Malendowski, M. Szczepaniak (red.), Euroregiony: mosty do Europy
bez granic, Warszawa: Elipsa.
Matei A., Matei L., Iancu D.C. 2011, The Internalization of the European Administrative
Space Principles in National Public Administrations. Study Case: Romania, Research
Report written within the framework of Jean Monnet project “South-Eastern European
developments on the administrative convergence and enlargement of the European
Administrative Space in Balkan states”.
Mierosławska A. 2004, Czynniki aktywizujące i hamujące rozwój współpracy transgranicznej, „Samorząd Terytorialny” 3.
Modzelewski W.T. 2006, Aktywność zagraniczna województwa warmińsko-mazurskiego czynnikiem rozwoju regionalnego [w:] B. Plawgo (red.), Polska Wschodnia.
Determinanty rozwoju, Białystok: Wyższa Szkoła Administracji Publicznej.
Olsen J. 2003, Towards a European administrative space?, „Journal of European Public
Policy” 10 (4).
Partnerstwo transgraniczne przynosi rezultaty, https://ec.europa.eu/eures/main.jsp?lang=pl&catId=9899&myCatId=9899&parentId=20&acro=news&function=newsOn
Portal (1.08.2014).
Perkowski M. 2010, Unia Europejska jako środowisko współpracy transgranicznej [w:]
M. Perkowski (red.), Współpraca transgraniczna. Aspekty prawno-ekonomiczne,
Białystok: Fundacja Prawo i Partnerstwo.
Różycki S. 1995, Idea euroregionalizacji i jej ocena na przykładzie badań ankietowych
w Euroregionie Nysa, Liberec: Technická univerzita.

33955352
3

86

Marcin Szewczak

Rudnicki M. 1996, Szkic o Euroregionie Pro Europa Viadrina, „Samorząd Terytorialny” 5.
Rudnicki M. 2005, Prawnofinansowe aspekty zadań publicznych jednostek samorządu
terytorialnego związanych z ochroną środowiska, Lublin: Wydawnictwo Katolickiego
Uniwersytetu Lubelskiego.
Skorupska A. 2005, Współpraca międzynarodowa samorządu gminnego na podstawie
badań [w:] A. Skorupska (red.), Współpraca międzynarodowa samorządu gminnego,
Warszawa: Polski Instytut Spraw Międzynarodowych.
Subocz E. 2006, Współpraca transgraniczna gmin na pograniczu polsko-rosyjskim [w:]
B. Plawgo (red.), Polska Wschodnia. Determinanty rozwoju, Białystok: Wyższa
Szkoła Administracji Publicznej.
Swianiewicz P. 2005, Kontakty międzynarodowe samorządów, „Samorząd Terytorial­
ny” 10.
Wrzosek S. 2008, System: administracja publiczna. Systemowe determinanty nauki administracji, Lublin: Wydawnictwo Katolickiego Uniwersytetu Lubelskiego.
Zięba-Załucka H. 2008, Współpraca międzynarodowa samorządów, „Samorząd
Terytorialny” 1.

33955352
3

Lucyna Rajca

Zarządzanie przez partnerstwa
Wstęp
Współczesne koncepcje polityki lokalnej głoszą, że skuteczność władzy lokalnej zależy od umiejętności zarządzania przez partnerstwa. Nowoczesne modele rządzenia oparte na sieciach społecznych i partnerstwach międzysektorowych realizowane przez samorządy są w pewnym stopniu inspirowane zachętami
zewnętrznymi. Według OECD w wielu krajach partnerstwa lokalne tworzyły
i wspierały rządy (OECD…, s. 12–13). W Polsce ważną rolę odgrywają zachęty zawarte w programach Unii Europejskiej. Partnerstwa są postrzegane jako
metoda rządzenia skomplikowanymi relacjami i interakcjami w nowoczesnym
społeczeństwie sieciowym. Wydają się skutecznym sposobem realizowania celów społecznych, mogą zmniejszać koszty sektora publicznego, sprzyjać inkluzji i doskonaleniu demokracji oraz oferować alternatywny model dostarczania
usług. Praktyka wskazuje jednak na problemy w osiąganiu pozytywnych efektów
zarządzania przez partnerstwa. Celem opracowania jest pokazanie tych problemów i wyłaniających się dylematów przez zaprezentowanie doświadczeń wynikających głównie z funkcjonowania angielskich partnerstw międzysektorowych,
a także – w znacznie mniejszym stopniu – polskich partnerstw. W zakończeniu
podjęto próbę sformułowania wniosków.
Angielskie lokalne partnerstwa strategiczne
W Wielkiej Brytanii rozwój partnerstw lokalnych nastąpił pod wpływem
programów rządów laburzystów (1997–2010). Funkcjonowanie partnerstw było
zasadnicze dla dwóch głównych celów reform samorządu terytorialnego: poprawy usług w wyniku „połączonego rządzenia” i demokratycznej odnowy na poziomie lokalnym. W Anglii istnieje wiele różnorodnych partnerstw w sektorze
publicznym, natomiast poniższe rozważania skoncentrują się głównie na kluczowym komponencie laburzystowskiej infrastruktury tych podmiotów, a mianowicie na międzysektorowych lokalnych partnerstwach strategicznych (Local
Strategic Partnerships, LSP)1. Ich głównym zadaniem było zbiorowe planowanie
W Szkocji ekwiwalentnym partnerstwem jest Community Planning Partnership, a w Walii
Wales Local Service Boards.
1

33955352
3

88

Lucyna Rajca

strategiczne, zapewnienie usług publicznych i zarządzanie nimi na terenach jednostek samorządu terytorialnego w Anglii. Idea tworzenia lokalnych partnerstw
strategicznych narodziła się po nałożeniu na władze samorządowe obowiązku
przygotowania wieloletnich strategicznych planów rozwoju w celu „promowania i poprawy dobrobytu ekonomicznego, społecznego i środowiskowego na ich
terenie” (Local… 2000). Prawie we wszystkich angielskich jednostkach samorządowych funkcjonowało LSP, które łączyło rady i lokalnych partnerów takich
jak policja, służba zdrowia, straż pożarna, urząd zatrudnienia, lokalny biznes oraz
grupy wspólnotowe i wolontariackie. Nie każda jednostka samorządowa miała
oddzielne partnerstwo, gdyż możliwe było utworzenie jednego dla dwóch lub
więcej samorządów. Powoływaniem i organizacją LSP zajmowały się samorządy
lokalne, ale kierowanie partnerstwem można było powierzyć każdemu z członków. Wiodąca rola w LSP przypadła władzy lokalnej posiadającej demokratyczny mandat i zobowiązanej do stawiania interesów mieszkańców na pierwszym
planie. Partnerstwa te funkcjonowały na trzech głównych poziomach (Audit
Commission 2009, s. 2, 7): 1) strategicznym: nadzór, przygotowanie wizji, ustalanie kierunków; uzgadnianie wspólnych celów i priorytetów, monitorowanie postępu; 2) wykonawczym: alokacja zasobów, zarządzanie przez wyniki, kontrola
wykonania; 3) operacyjnym lub grup tematycznych: dostarczanie usług w celu
realizacji uzgodnionych celów i zarządzanie nimi. LSP były dobrowolnymi (voluntary)2, nieinkorporowanymi stowarzyszeniami bez zatrudnionych pracowników i własnych zasobów. Były dofinansowane grantami rządu centralnego. Nie
świadczyły bezpośrednio usług, nie kontrolowały zasobów lokalnych służb publicznych, musiały jednak wpływać na główne wydatki i działalność partnerów.
Schemat 1 przedstawia przykładową strukturę organizacji i partycypacji w LSP.
Badania wskazywały na wiele symptomów dysfunkcjonalności LSP (Audit
Commission 2009, s. 16 i nast.), na przykład niektóre z nich nie rozwinęły powiązań i mechanizmów niezbędnych dla efektywnej współpracy. Partnerzy nieposiadający ustawowego umocowania czuli się wyłączeni z dyskusji. Brakowało
informacji dla wsparcia procesu decyzyjnego. Istniały problemy z opracowaniem
długoterminowych celów. LSP były bardziej odpowiednie do sterowania świadczeniem usług niż zasobami, ale wiele z nich nie wykonywało żadnego z tych
zadań. Partnerstwa te nie miały znaczącego wpływu na zasoby finansowe; wysoki
odsetek głównych świadczeniodawców i funduszy pozostawał poza ich zasięgiem. Badania wskazywały, że większość LSP troszczyła się głównie o zapewnienie ogólnokrajowych wskaźników, a nie o zaspokojenie potrzeb poszczególnych
grup mieszkańców. Brakowało spójności działania zarówno w ramach LSP, jak
i między LSP a różnymi grupami społecznymi (Equality… 2010, s. vi). Interesy
niektórych grup społecznych na danym terenie były brane pod uwagę w większym stopniu niż innych. Nawet jeśli członkowie niektórych grup społecznych
2

Nie miały ustawowego umocowania.

33955352
3

89

Zarządzanie przez partnerstwa

FORA PARTNERSKIE
Grupa decyzyjna (ważni reprezentanci podmiotów partnerskich)

GRUPA KOORDYNACYJNA
Przewodniczący grup tematycznych,
profesjonaliści i reprezentanci sektora wspólnotowego i wolontariackiego
GRUPY
TEMATYCZNE
Środowisko Zdrowie

Młodzież

Uczenie się
przez
całe życie

Regeneracja

Bezpieczeństwo Wypoczynek
i kultura

Reprezentanci sektora wspólnotowego i wolontariackiego
FORA
WSPÓLNOTOWE

WSPÓLNOTY
INTERESU

Schemat 1. Przykładowa struktura organizacji i partycypacji w LSP
Źródło: opracowanie własne na podstawie: Friends of the Earth 2011, s. 5.

uczestniczyli w LSP, nie oznaczało to, że je reprezentowali – mieli bowiem własne interesy (cele) i nie posiadali żadnego mandatu. Co więcej, osoby uznawane
przez swych partnerów w LSP jako reprezentanci niekoniecznie były tak postrzegane przez ogół wyborców. W ramach sektora biznesu istniały napięcia z powodu
konfliktu interesów. Sugerowano, aby LSP przygotowały swoistą mapę natury
(charakteru) wspólnot lokalnych, w których mogą pojawiać się napięcia i konflikty. Sporządzenie takiej mapy nie oznacza jednak zaangażowania reprezentantów
wszystkich grup społecznych ani ich odpowiedzialności wobec tych, których rzekomo reprezentują (ibidem, s. xi–xii). W literaturze przedmiotu wskazywano na
trudności w podejmowaniu decyzji przez LSP ze względu na zbyt duże gremium
decyzyjne lub nadmierną szczegółowość rozważań, napięcia między partnerami,
ich niekompetencję, problemy z przywództwem, różny stopień zaangażowania
podmiotów publicznych (Wang 2011, s. 73–83). Pomimo potencjalnego wpływu
LSP na lokalne governance i na lokalne procesy demokratyczne były one słabo rozpoznawalne. Być może świadczyło to o braku ich znaczenia na poziomie
lokalnym.
Od LSP wymagano angażowania społeczeństwa lokalnego. Część radnych
uważała jednak, że tylko oni mają prawo ustalać lokalne priorytety ze względu
na posiadany mandat demokratyczny. Na wielu terenach nie zabiegano o zaangażowanie mieszkańców. W rezultacie większość mieszkańców nic nie wiedziała o lokalnych priorytetach i nie miała nic do powiedzenia w sprawie ich wyboru. Aktywność społeczna wyrażająca się w udziale sektora wolontariackiego
i społecznego zderzała się niekiedy ze sztywnością organizacji. Znajdowano też

33955352
3

90

Lucyna Rajca

przykłady „tokenistycznej inkluzji” (Coaffee, Headlam 2008, s. 1595). Nawet po
dłuższym funkcjonowaniu LSP nie były w stanie ocenić swych postępów i zarządzać działalnością. Niewiele z nich potrafiło wskazać konkretny wpływ na
poprawę usług czy innych wyraźnych osiągnięć w zakresie poprawy społecznych,
gospodarczych czy środowiskowych warunków życia dla mieszkańców3.
Dostrzegany był problem nierównej pozycji uczestników partnerstw.
Reprezentanci z różnych sektorów przychodzili do LSP z radykalnie odmiennymi zasobami. Problemem dla reprezentantów obywateli było to, aby ich opinie
były tak samo uwzględniane jak opinie ekspertów i ludzi biznesu, którzy posiadają lepszą wiedzę techniczną, zaufanie i umiejętności negocjacyjne (Sullivan,
Lowndes 2004, s. 61). Jak twierdzi Peter Matthews, nierówność partnerów utrzymuje się nie tylko z powodu różnic w zasobach. Z jego badań przeprowadzonych
w dwóch szkockich władzach lokalnych wynika, że opracowując strategię lokalną, urzędnicy i politycy kreują „strategiczną sferę kulturową”, całkiem odmienną
od doświadczeń społeczności lokalnej, z którą chcą współpracować (Matthews
2014, s. 466–468). Urzędnicy mówili „strategicznym” językiem trudnym do zrozumienia dla innych. Kiedy aktywiści społeczni próbowali używać języka sfery
strategicznej, napotykali trudności, gdyż nie byli zaznajomieni z fachową terminologią. Niekorzystnie wpływało to na porozumienie i dalszą chęć uczestnictwa w partnerstwach (Matthews 2012, s. 147–161). W rezultacie zaangażowanie
wspólnoty w badanych szkockich partnerstwach było bardzo słabe, a ich odpowiedzialność wobec społeczności lokalnej – minimalna. Inne badania pokazały,
że „publiczni menedżerowie i aktywiści społeczni mają sprzeczne rozumienie
wspólnego sensu partnerstwa” (Davies 2007, s. 780). Zarządzanie przez wyniki
narzucone przez rząd laburzystów utrudniało współpracę w partnerstwach (angielskie LSP były zdominowane przez menedżerów). Wydaje się zatem, że nowe
zarządzania publiczne i komunitarianizm motywujący do partnerstw są w pewnej
sprzeczności.
Na dysfunkcjonalność LSP niewątpliwie pewien wpływ miały działania rządu
Partii Pracy, która w rzeczywistości nie wspierała silnych relacji horyzontalnych
i partnerskich pomiędzy lokalnymi służbami. Chociaż rząd centralny wymagał,
aby samorząd terytorialny łączył lokalne podmioty w celu uzgodnienia spójnych
lokalnych priorytetów, to każde ministerstwo (departament) mogło żądać od podległych agencji lokalnych czy rady samorządowej zapewnienia odmiennych ogólnokrajowych celów politycznych, niezależnie od tego, czy odpowiadały one oczekiwaniom mieszkańców (OPM…). Nie sprzyjało to spójności działania w ramach
LSP. Zatem rząd laburzystów z jednej strony promował partnerstwa, a z drugiej
prowadził politykę, która w pewnym stopniu przyczyniała się do kolaboracyjnej
3
Badania wykazały, że wyłoniły się cztery typy partnerstw, które miały odmienne relacje horyzontalne: „doradcze”, „zlecające”, „laboratoryjne” i „nastawione na upodmiotowienie wspólnoty”.
Szerzej: OPM…, s. 5.

33955352
3

Zarządzanie przez partnerstwa

91

inercji. Ze względu na konieczność uzgadniania lokalnych celów z regionalnymi
biurami rządu w istocie LSP nie miały zbyt wiele pola do manewru.
Obecnie (2014 r.) istnieje niepewność odnośnie do przyszłego funkcjonowania lokalnych partnerstw strategicznych. Koalicja rządowa składająca się z konserwatystów i liberalnych demokratów zlikwidowała kompleksowe oceny terenu (Comprehensive Area Assessments), Place Survey, lokalne umowy terenowe
(Local Area Agreements), które były kluczowymi elementami struktury świadczenia usług w jednostkach samorządowych. Zlikwidowano ogromną większość instytucji regionalnych, w tym agencje rozwoju regionalnego (Regional
Development Agencies) i regionalne biura rządu (Government Offices for the
Regions). Te ostatnie pełniły w stosunku do LSP funkcje pomocnicze (doradzały,
dostarczały informacji, ułatwiały kontakty), mediacyjne i akredytacyjne (akredytacja oznaczała przyznanie funduszy). Zakończono finansowanie utworzonych
w 2010 r. przez laburzystów (tuż przed przegranymi wyborami) zarządów liderów władzy lokalnej4. Umowy wieloterenowe (Multi-Area Agreements) – dobrowolne umowy partnerskie między władzami lokalnymi dotyczące współpracy
w sprawach przekraczających lokalne granice – nie mają żadnego oficjalnego
uznania. W niektórych przypadkach ich cele i zobowiązania zostały przeniesione
do lokalnych przedsięwzięć partnerskich (Local Enterprise Partnerships), którym przekazano również cele i zobowiązania dwóch ustanowionych przez laburzystów miast-regionów (Greater Manchester i Leeds). Lokalne przedsięwzięcia
partnerskie są podmiotami łączącymi władzę lokalną i biznes, a ich celem jest
„kreowanie i poprawa warunków dla rozwoju gospodarczego na danym terenie”
(Communities… 2012, s. 53). Polityki koalicji rządowej mają silnie probiznesowy chrakter i pomimo retoryki „Wielkiego Społeczeństwa” (Big Society) mogą
oznaczać wycofywanie zaangażowania społeczności lokalnych z procesów decyzyjnych, a przedkładanie wpływu biznesu (Friends of the Earth 2011, s. 3).
Co najmniej 50% zarządów nowych przedsięwzięć partnerskich mieli stanowić
przedstawiciele lokalnego handlu i przemysłu, a jeden z najważniejszych reprezentantów biznesu miał przewodniczyć każdemu nowemu partnerstwu.
Brytyjska koalicja rządowa uznała, że LSP były częścią państwowej struktury,
która tłumiła obywatelską przedsiębiorczość (Communities… 2010). Po wprowadzeniu lokalnych przedsięwzięć partnerskich nie było żadnych wzmianek o lokalnych partnerstwach strategicznych (House of Commons… 2013, s. 8). Na stronach internetowych ministerstwa do spraw wspólnot i samorządu terytorialnego
w kwietniu 2014 r. znajdowała się jedynie informacja, że poradniki (przewodniki) dla lokalnych partnerstw strategicznych zostały zarchiwizowane i zastąpione
nowymi dokumentami dotyczącymi planowania polityk w Anglii, tj.: National
Planning Policy Framework z marca 2012 r. i Planning Practice Guidance z marca 2104 r. W żadnym z tych aktów nie było ani jednej wzmianki dotyczącej LSP.
4

Miały one przejąć funkcje zlikwidowanych zgromadzeń regionalnych.

33955352
3

92

Lucyna Rajca

Zgodnie z pierwszym z wymienionych dokumentów system planowania winien
odgrywać ważną rolę w ułatwianiu interakcji społecznych i kreowaniu inkluzywnych wspólnot. W tym celu organy lokalne planujące politykę (local planning authorities)5 powinny dążyć do zaangażowania wszystkich segmentów społeczeństwa w opracowanie planów lokalnych i decyzji planistycznych oraz ułatwiać
(udzielać porady i pomocy) planowanie grupom społecznym w sąsiedztwach
(Department for Communities… 2012, s. 17, pkt 69). Zasadnicze znaczenie –
jak założono – ma istotne zaangażowanie i współpraca z organami sąsiedzkimi,
lokalnymi organizacjami z sektora publicznego, społecznego, prywatnego oraz
z Local Enterprise Partnership i Local Nature Partnership6. Pomimo zobowiązania koalicji rządowej do upodmiotowienia społeczności lokalnych, środki na
budowanie ich umiejętności zostały znacznie uszczuplone. W rezultacie redukcji
uległa reprezentacja społeczności lokalnych oraz udział sektora wspólnotowego
i wolontariackiego w LSP. Z powodu cięć budżetowych ograniczone zostało również zaangażowanie samorządu terytorialnego i menedżerów w sąsiedztwie. Jak
twierdzi Iain Lindley, „skala obecnych cięć wydatków publicznych osłabi nawet
najbardziej efektywne praktyki kolaboracyjne” (Lindley 2014, s. 327). Ponadto
rozwijanie rynkowego podejścia do działań służb publicznych również utrudnia
współpracę7.
Chociaż LSP były krytykowane i mają niejasną przyszłość, to badania ujawniły cenny kapitał społeczny budowany dzięki funkcjonowaniu partnerstw i motywację do kontynuowania współpracy (Jones, Ormston 2014, s. 159). Redukcja
wydatków publicznych i brak zainteresowania rządu nie okazały się wystarczającą przyczyną unicestwienia dotychczasowych partnerstw. Niekiedy nawet
zgłaszano większą potrzebę współpracy, aby kultywować kapitał społeczny
i gospodarować wspólnymi zasobami w obecnych warunkach ekonomicznych
(Matthews 2014, s. 155). Niektórzy badacze brytyjscy (Lowndes, Pratchett 2012,
s. 22) dowodzą, że współpraca i zarządzanie przez wyniki zostały tak głęboko
zakorzenione w metodach działania lokalnych aktorów, iż będą oddziaływały na
5
Local planning authority została zdefiniowana przez rząd jako „władza publiczna, której obowiązkiem jest wykonanie określonych funkcji planistycznych dla konkretnego terenu. Wszystkie
wzmianki dotyczące local planning authority odnoszą się do rady dystryktu, rady dzielnicy
Londynu, rady hrabstwa, organu ds. rozlewisk (Broads Authority), organu ds. parku narodowego oraz Greater London Authority, w zakresie stosownym do ich kompetencji” (Department for
Communities… 2012, s. 53).
6
Local Nature Partnership zostało zdefiniowane przez rząd jako „podmiot mianowany przez
sekretarza stanu w ministerstwie do spraw środowiska, żywności i spraw wiejskich, ustanowiony
w celu ochrony i poprawy środowiska naturalnego na danym terenie i czerpania z tego korzyści”
(Department for Communities… 2012, s. 53).
7
Iain Lindley zaproponował alternatywną wizję współpracy koncentrującą się na wspólnym
uczeniu się, dzieleniu informacjami i oddolnym podejmowaniu (wdrażaniu) współpracy w ramach
bardziej elastycznych i otwartych struktur współpracy. W rezultacie, jak twierdzi autor, formy organizacyjne współpracy będą znacznie się różnić, jeśli w ogóle przetrwają (Lindley 2014, s. 312–330).

33955352
3

Zarządzanie przez partnerstwa

93

praktyki wdrażane w wyniku reform koalicji rządowej. Istnieją jednak nadal wątpliwości, czy przedsięwzięcia społeczne, a szerzej społeczeństwo obywatelskie,
mają umiejętności, zaufanie i zasoby do świadczenia usług publicznych na skalę,
jakiej oczekuje koalicja rządowa (Hayman 2011, s. 14).
Odnośnie do kapitału społecznego, który mają generować partnerstwa, warto wspomnieć, że w literaturze wskazuje się na negatywne strony tego zasobu
i że nie ma jednoznacznych dowodów świadczących o jego realnym wpływie na
różne sfery życia, gdyż ważną rolę odgrywa kontekst społeczny (Działek 2012,
s. 105). Atrakcyjna koncepcja kapitału społecznego wymaga dalszych rozważań
teoretycznych i testowania empirycznego. Zdaniem szwedzkiego badacza Stiga
Montina kapitał społeczny, który rozwija się w lokalnych organizacjach i różnych
formach lokalnego działania, powinien być włączony w działania instytucji systemu przedstawicielskiego (partii politycznych i organów systemu przedstawicielskiego). Badania szwedzkie wskazują, że istotne znaczenie dla kształtowania kapitału społecznego ma funkcjonowanie instytucji państwa opiekuńczego (Montin
2004, s. 192, za: Kubka 2012, s. 156–157). Jeśli tak jest, to należy zgodzić się
z Andrzejem Kubką, że „dla rozwoju demokracji kluczowe znaczenie ma poprawa jakości funkcjonowania instytucji politycznych, przede wszystkim instytucji
systemu demokracji przedstawicielskiej, ponieważ to właśnie one wzmacniają
«ducha obywatelskości»” (Kubka 2012, s. 157).
W okresie rządów laburzystów partnerstwom przypisywano wiele zalet. W literaturze przedmiotu wskazuje się jednak na brak przekonujących dowodów na
pozytywne efekty „połączonego rządzenia”. Dostrzegano na przykład brak wystarczających dowodów potwierdzających efektywność funkcjonowania różnego rodzaju partnerstw; podawano w wątpliwość przypisywane im zalety demokratyczne, podkreślano brak zwiększenia partycypacji publicznej, podnoszono
fundamentalne kwestie dotyczące wrażliwości i odpowiedzialności partnerstw
wobec tych, których reprezentują. Zwracano uwagę, że te podmioty są niedemokratyczne, gdyż nie są poddane kontroli w demokratycznych wyborach, i że
zamazują linię odpowiedzialności za podejmowane decyzje i świadczone usługi
(Rajca 2012, s. 153–157).
Polskie partnerstwa międzysektorowe
W Polsce dużą rolę w promowaniu nowoczesnych modeli rządzenia opartych
na sieciach społecznych i partnerstwach międzysektorowych odgrywają zachęty zawarte w programach Unii Europejskiej. Idea multilevel governance miała
wpływ na koncepcję polityki regionalnej w Polsce na lata 2007–2013 (Nowa
koncepcja… 2008, s. 13). W dyskusję wokół praktycznego wdrażania tej koncepcji wpisuje się Biała księga Komitetu Regionów w sprawie wielopoziomowego
sprawowania rządów z 2009 r. Komitet Regionów zalecił w niej: wprowadzenie
mechanizmów służących wsparciu dla demokracji uczestniczącej; utrwalenie

33955352
3

94

Lucyna Rajca

praktyki partnerstwa zarówno w układzie pionowym, jak i poziomym – między
samorządem terytorialnym a społeczeństwem obywatelskim (Uzasadnienie…
2012, s. 6; Opinia… 2013, s. 39). Unia promuje partnerstwa w przekonaniu, że
władza publiczna nie jest w stanie sama sprostać współczesnym wyzwaniom.
Zgodnie z koncepcją governance aktorom uczestniczącym w partnerstwach powinien być przyznany status równoważny bez względu na sektor, z którego się
wywodzą.
Praktyka odbiega jednak od założeń teoretycznych. Badania polskich partnerstw międzysektorowych – Lokalnych Grup Działania (LGD) – wskazują na
wyraźną dominację przedstawicieli władz lokalnych, nikłą aktywność podmiotów
gospodarczych oraz słabe zaangażowanie podmiotów sektora pozarządowego.
Władze lokalne traktowały nowo tworzone partnerstwa w sposób utylitarny, jako
jeden z instrumentów rozwoju lokalnego, pozyskiwania zewnętrznych funduszy, a nie źródło endogennego rozwoju lokalnego (Gąsior-Niemiec, Kołomycew
2013, s. 51–74)8. Ze względu na stwierdzaną w różnych badaniach dominację
sektora publicznego (Furmankiewicz 2013b, s. 71–89) zachodzi obawa występowania zjawiska tokenizmu polegającego na tworzeniu jedynie wrażenia szerokiego udziału sektora społecznego, podczas gdy w rzeczywistości LGD są
zdominowane przez władze publiczne i lokalne grupy interesu (Furmankiewicz
2013a, s. 162). Najczęściej LGD były organizowane przez samorządy i zachowały one w nich znaczące wpływy. Chociaż fundusze i programy unijne są czynnikiem sprzyjającym tworzeniu partnerstw, to jednocześnie występują czynniki
hamujące ich rozwój, m.in.: słabość społeczeństwa obywatelskiego, niski poziom
kapitału społecznego, dominacja sektora publicznego i traktowanie partnerstw
w sposób utylitarny, niechęć części samorządowców do zawierania partnerstw
i angażowania społeczeństwa, niedostateczna współpraca między jednostkami
samorządowymi, zbyt wysokie wymagania proceduralne dla mieszkańców terenów wiejskich oraz konieczność prefinansowania działań. Być może sytuacja
ulegnie zmianie w najbliższych latach, gdyż w nowej perspektywie finansowej
na lata 2014–2020 programy i fundusze unijne w znacznie większym stopniu niż
dotychczas skierowane są na stymulowanie współrządzenia w samorządzie terytorialnym. Wspierany jest „rozwój kierowany przez społeczność lokalną” i bardziej zintegrowane podejście do rozwiązywania problemów miejskich. W nowej
unijnej perspektywie budżetowej promowany jest kooperatywny model rozwoju, który wpisuje się w koncepcję public governance (Adamus, Ptaszek 2012,
s. 85–106).

Nieco inaczej prezentowała się LGD „Lider – Dolina Strugu” ze względu na tradycje współpracy w gminach doliny Strugu. Zob. też: Kołomycew, Pawłowska 2013, s. 62–80.
8

33955352
3

Zarządzanie przez partnerstwa

95

Podsumowanie
W ostatnich latach zauważalna jest swego rodzaju idealizacja zarządzania przez partnerstwa, które stało się wymogiem w wielu sytuacjach nie tylko
w Wielkiej Brytanii, ale też w Polsce, chociażby przy staraniu się o środki Unii
Europejskiej czy uczestniczeniu w konkursie będącym częścią projektu realizowanego przez Związek Miast Polskich ze środków Mechanizmu Finansowego
EOG9. Tymczasem w Europie praktyczne doświadczenia nie nadążają za dyskursem. Literatura na temat reform samorządu terytorialnego wprowadzanych
w wielu państwach według założeń koncepcji governance podkreśla wewnętrzne
sprzeczności między celami wielu tych inicjatyw a problemami, które pojawiają
się w czasie ich implementacji. Rozdźwięk między teorią i retoryką polityczną
a rzeczywistością społeczną doprowadził do swego rodzaju wyznania winy za
sieciowe governance przez Roda Rhodesa (Rhodes 2011, s. 196–212) i Gerry’ego
Stokera (Stoker 2011, s. 28). Decydenci są zainteresowani zaangażowaniem społeczeństwa w funkcjonowanie partnerstw, natomiast mieszkańcy chcą dobrych
usług, a jeśli angażowania się, to na ich warunkach (Matthews 2012, s. 147–161).
Decydenci w swych praktykach w ramach biurokracji nadal odtwarzają hierarchie, a zakres przekazania władzy do sieci może być przeszacowany (Rhodes
2011, s. 196–212). W Szwecji, jak podkreśla Andrzej Kubka, różne formy angażowania mieszkańców prowadzą „w każdym przypadku do włączenia (jeśli nie
podporządkowania) inicjatyw obywatelskich mechanizmom systemu demokracji
przedstawicielskiej na poziomie lokalnym” (Kubka 2012, s. 150). Aktywność
obywateli w różnych formach jest sterowana i kontrolowana przez polityków lokalnych, którzy realizują własne interesy. Co więcej, występujące obecnie w państwach skandynawskich silnie indywidualistyczne postawy obywatelskie kontrastują z formami aktywności kolektywnej, stabilnej i długookresowej (Kubka
2011, s. 486–488). Trend w kierunku nieangażowania się w sferze politycznej
pojawił się również w Wielkiej Brytanii (Communities… 2008, s. 9–10).
W governance podważona została centralna pozycja radnych pochodzących
z wyborów powszechnych za sprawą dążenia do otwarcia procesów decyzyjnych
na nowych partnerów z różnych sektorów. Wraz z otwarciem procesów decyzyjnych zwiększyło się znaczenie ekspertyz i technokratów. W ciągu ostatnich
ponad dwóch dekad w Wielkiej Brytanii pojawiły się podmioty, które udzielają
porad w zakresie kreowania i implementacji polityki dla aktorów lokalnego governance. Wielu badaczy wskazuje, że otwarcie procesów decyzyjnych w rzeczywistości nie występuje, a uczestniczą w nich tylko nieliczni aktorzy, którzy
tworzą coraz bardziej zamknięte kręgi decyzyjne (Pyka 2011, s. 71). Nowa elita
9
Projekt jest zatytułowany: Budowanie kompetencji do współpracy międzysamorządowej
i międzysektorowej jako narzędzi rozwoju lokalnego i regionalnego. Ocenie będzie podlegać sposób prowadzenia współpracy przez partnerstwa, a nie przedmiot współpracy. Konkurs ma wskazać
najciekawsze doświadczenia współpracy partnerstw międzysamorządowych i międzysektorowych.

33955352
3

96

Lucyna Rajca

powstaje dzięki specyficznym umiejętnościom i posiadanym zasobom. Nie oznacza to zaniku konfliktów ani odnowy demokracji lokalnej. Demokracja partycypacyjna w wersji zinstytucjonalizowanej powoduje, że biorący w niej udział
aktorzy społeczni odtwarzają normy i hierarchie dotychczasowego porządku politycznego (ibidem, s. 71, 73). Jest wielce prawdopodobne, że zwiększenie możliwości wpływu na decyzje przyczyni się do upodmiotowienia tylko ograniczonych
segmentów społeczeństwa czy grup interesu i zabezpieczy interesy pewnej części
społeczeństwa ze szkodą dla pozostałej.
Doświadczenia brytyjskie wskazują, że partnerstwa międzysektorowe nie
spełniły oczekiwań. Słabo wpisują się w logikę lokalnej demokracji przedstawicielskiej. Jak twierdzą brytyjscy badacze, nowe instrumenty stosowane przez rząd
Partii Pracy przyspieszyły procesy indywidualizacji, pogłębiły kryzys instytucji
reprezentatywnych w systemie westminsterskim (Faucher-King, Le Galès 2010,
s. 130), a Wielka Brytania dokonała zwrotu w kierunku modelu „postdemokracji”, głęboko erodując zbiorową tożsamość i poczucie wspólnego celu (ibidem,
s. 141). Rozwijanie zarządzania przez partnerstwa może więc doprowadzić do
lokalnych postdemokracji. Niektórzy sugerują, że po reformach inspirowanych
nowatorskimi koncepcjami nadchodzi pora na ponowne odkrycie biurokratycznej
formuły działania instytucji publicznych i powiązanych z nią wartości i że dla
rozwoju demokracji kluczowe znaczenie ma poprawa jakości funkcjonowania
instytucji politycznych, przede wszystkim instytucji systemu demokracji przedstawicielskiej. Niezależnie od oceny tych sugestii, ważne względy przemawiają
za tym, aby podejmować działania mające na celu aktywizowanie mieszkańców.
Bibliografia
Adamus W., Ptaszek P. 2012, Modele rozwoju gmin w ujęciu wielokryterialnego procesu
decyzyjnego, „Studia Regionalne i Lokalne” 3 (49).
Audit Commission, Working better together? Managing local strategic partnerships,
National Report April 2009, http://www.isca-web.org/files/Active_Network_2013/
Desk_Research/4_UK_working_better_together.pdf (10.05.2014).
Coaffee J., Headlam N. 2008, Pragmatic localism uncovered: The search for locally contingent solutions to national reform agendas, „Geoforum” 39 (4).
Communities and Local Government 2008, Communities in Control. Real People, Real
Power. Evidence Annex, London, July.
Communities and Local Government 2010, Decentralisation and Localism Bill: An
Essential Guide, London.
Communities and Local Government 2012, National Planning Policy Framework,
London, March.
Davies J.S. 2007, The limits of partnership: An exit-action strategy for local democratic
inclusion, „Political Studies” 55 (4).
Department for Communities and Local Government 2012, National Planning Policy
Framework, London, March.
Działek J. 2012, Kapitał społeczny – ujęcia teoretyczne i praktyka badawcza, „Studia
Regionalne i Lokalne” 3 (45).

33955352
3

Zarządzanie przez partnerstwa

97

Equality and Human Rights Commission (H. Russel et al.) 2010, The Role of Local
Strategic Partnerships and Local Area Agreements in Promoting Equalities,
Manchester.
Faucher-King F., Le Galès P. 2010, The New Labour Experiment. Change and Reform
under Blair and Brown, Stanford: Stanford University Press.
Friends of the Earth 2011, Sustainable Community Strategies & Local Strategic
Partnerships, London, June.
Furmankiewicz M. 2013a, Pomiędzy wykluczeniem, niewiedzą a zaangażowaniem.
Lokalne Grupy Działania w ocenie organizacji pozarządowych, „Acta Universitatis
Lodziensis. Folia Sociologica” 44.
Furmankiewicz M. 2013b, Współrządzenie czy ukryta dominacja sektora publicznego? Koncepcja governance w praktyce lokalnych grup działania LEADER, „Studia
Regionalne i Lokalne” 1 (51).
Gąsior-Niemiec A., Kołomycew A. 2013, Nowe modele rządzenia – wyzwania dla Polski
Wschodniej. Ograniczenia sieciowych i partnerskich podejść do zarządzania rozwojem lokalnym (na przykładzie województwa podkarpackiego), „Zeszyty Naukowe
WSEI, seria: EKONOMIA” 6 (1).
Hayman A. 2011, Social enterprises – LGC view, „Local Government Chronicle”,
14 April.
House of Commons Library (M. Sandford) 2013, The Abolition of Regional Government,
SN/PC/05842, 27 March.
Jones T., Ormston Ch. 2014, Localism and accountability in a post-collaborative era:
Where does it leave the community right to challenge?, „Local Government Studies”
40 (1).
Kołomycew A., Pawłowska A. 2013, Partnerstwa międzysektorowe w rozwoju obszarów
wiejskich na przykładzie Lokalnych Grup Działania w województwie podkarpackim,
„Studia Regionalne i Lokalne” 2 (52).
Kubka A. 2011, Poszukiwania nowych form demokracji bezpośredniej w krajach skandynawskich [w:] M. Marczewska-Rytko (red.), Stan i perspektywy demokracji bezpośredniej we współczesnym świecie, Lublin: Wydawnictwo Uniwersytetu Marii Curie-Skłodowskiej.
Kubka A. 2012, „Polityka rozwijania demokracji” w szwedzkim samorządzie terytorialnym [w:] M. Marczewska-Rytko, S. Michałowski (red.), Demokracja bezpośrednia
w samorządzie terytorialnym, Lublin: Wydawnictwo Uniwersytetu Marii Curie-Skłodowskiej.
Lindley I. 2014, Prospects for local collaboration into an uncertain future: Learning from
practice within labour’s partnership paradigm, „Local Government Studies” 40 (2).
Local Government Act 2000, Part I, 4(1), http://www.legislation.gov.uk/ukpga/2000/22/
contents (2.05.2014).
Lowndes V., Pratchett L. 2012, Local governance under the Coalition government:
Austerity, localism and the ‘big society’, „Local Government Studies” 38 (1).
Matthews P. 2012, From area-based initiatives to strategic partnerships: Have we lost the
meaning of regeneration?, „Environment and Planning C: Government and Policy”
30 (1).
Matthews P. 2014, Being strategic in partnership – interpreting local knowledge of mo­
dern local government, „Local Government Studies” 40 (3).
Montin S. 2004, Moderna kommuner, Malmö.

33955352
3

98

Lucyna Rajca

Nowa koncepcja polityki regionalnej – Refleksje do dyskusji, 2008, Warszawa:
Ministerstwo Rozwoju Regionalnego.
OECD, Local Governance and Partnerships. A Summary of the Findings of the OECD
Study on Local Partnerships, http://www.oecd.org/regional/leed/1962067.pdf
(20.04.2014).
Opinia Komitetu Regionów, Decentralizacja w Unii Europejskiej oraz rola samorządu
lokalnego i regionalnego w kształtowaniu i realizacji polityki UE, Dz. Urz. UE C 139
z 17.05.2013.
OPM, Local Strategic Partnership in England, http://www.dialogspoleczny.pl/files/
LSPsinEngland210208.pdf (30.04.2014).
Pyka R. 2011, Lokalne gouvernance jako przejaw dehierarchizacji procesów decyzyjnych
oraz nowa forma dialogu społecznego, „Studia Regionalne i Lokalne” 2 (44).
Rajca L. 2012, Reformy samorządu terytorialnego w Anglii w latach 1997–2010, Toruń:
Europejskie Centrum Edukacji.
Rhodes R.A.W. 2011, Thinking on: A career in public administration, „Public
Administration” 89 (1).
Stoker G. 2011, Was local governance such a good idea? A global comparative perspective, „Public Administration” 89 (1).
Sullivan H., Lowndes V. 2004, Like a horse and carriage or a fish on a bicycle: How
well do local partnerships and public participation go together?, „Local Government
Studies” 30 (1).
Uzasadnienie do projektu ustawy o współdziałaniu w samorządzie terytorialnym na rzecz
rozwoju lokalnego i regionalnego oraz o zmianie niektórych ustaw, grudzień 2012 r.,
oficjalna strona Prezydenta Rzeczypospolitej Polskiej, http://www.prezydent.pl/dialog/fdp/samorzad-terytorialny-dla-polski/inicjatywy-ustawodawcze/projekt-ustawy-o-samorzadzie/ (25.03.2014).
Wang G.X. 2011, A debate on transforming local governance in the UK: Is partnership
a better way?, „Journal of Politics and Law” 4 (1).

33955352
3

Aleksander Noworól

Zarządzanie rozwojem funkcjonalnych
obszarów miejskich w świetle koncepcji
…

Adaptive Governance Elinor Ostrom
Wstęp

Rewolucja naukowo-techniczna i niepohamowany rozwój technologii informatyczno-komunikacyjnych (Information and Communication Technologies
– ICT) stanowią pożywkę dla zmian relacji pomiędzy różnego typu partnerami
sfery publicznej. Dominujące znaczenie sfery ikonicznej nad werbalną, możliwość bezpośredniego dotarcia do informacji źródłowej, anonimowość (pozorna)
surfowania po Internecie – to tylko wybrane przesłanki tworzące współczesny
wzorzec komunikacji społecznej, determinujący relacje polityczne, społeczne
i gospodarcze. Dotyczy to zarówno jednostek, jak i organizacji z wszystkich sektorów: publicznego, prywatnego i pozarządowego. Zmiany zachodzące w formach komunikacji społecznej zmuszają badaczy do zrozumienia pierwotnych
mechanizmów współzarządzania sprawami publicznymi. Chodzi tu o modele
współpracy i kolektywnej aktywności, które – w toku dziejów – zostały wykreowane oddolnie i są pierwotne w stosunku do zbiurokratyzowanych i zdominowanych przez ośrodki władzy systemów administracji publicznej. Modele te stosowane są tradycyjnie w wielu wspólnotach i pozwalają korzystać z tzw. zasobów
wspólnych, o czym pisała obszernie E. Ostrom. W przekonaniu autora badania
takich – spontanicznie tworzonych – systemów instytucjonalnych ujawniają mechanizmy, które dają szansę ułożenia produktywnych społecznie relacji pomiędzy
aktorami sceny publicznej w dobie współczesnej. Zagadnieniom tym poświęcony
jest niniejszy artykuł.
Zaufanie jako paradygmat komunikowania społecznego
Na początku XXI w. główne siły sprawcze zmieniające dzisiejszy świat wiążą
się z konsekwencjami takich zjawisk jak: globalizacja życia społeczno-gospodarczego, zmiany klimatyczne czy rosnące koszty energii. Zjawiska te są przebadane
i obszernie opisane w literaturze (por. Bąkiewicz, Żuławska 2010; Castells 2011;
Szlachta 2009, s. 141–150). Mechanizmem stymulującym zmiany jest trwająca
od XVIII w. rewolucja naukowo-techniczna. Szczególnie istotny wydaje się przy
tym rozwój technologii informacyjno-komunikacyjnych (ICT). W odniesieniu do

33955352
3

100

Aleksander Noworól

zarządzania organizacjami terytorialnymi (Noworól 2013b, s. 53–65) globalizację stymulują tzw. przepływy radiacyjne, które dotyczą przenoszenia informacji
(Domański 2006, s. 26–29).
Współczesne rozumienie procesów rozwojowych w organizacjach gospodarczych, ale i w organizacjach terytorialnych, wiąże się z pojęciem ekonomii
przepływów (flow economy). Opisuje ona rzeczywistość, w której podstawowe
wartości bazują na przepływach informacji i idei (Dawson 2008, s. 123, 125).
R. Dawson wskazuje sześć elementów ekonomii przepływów: standardy, interfejsy, łączność, związki (relacje), zawartość i usługi. Główne powiązanie dotyczy
pary: standardy–związki. Standardy techniczne niezbędne są dla funkcjonowania globalnej komunikacji. Związki natomiast oparte są na zaufaniu, które determinuje charakter powiązań w warunkach funkcjonowania w sieci Internetu.
Powiązania te wynikają bezpośrednio z procesów charakteryzujących społeczeństwo informacyjne. Według J.S. Browna i P. Duguida dezintermediacja stanowi, obok pięciu innych procesów (demasyfikacji, decentralizacji, denacjonalizacji, despacjalizacji i dezagragacji), podstawową cechę takiego społeczeństwa
(Brown, Duguid 2000, s. 22; Pawłowska 2004, s. 170). Pominięcie pośredników
tworzy zatem złudzenie dotarcia bezpośrednio do źródła informacji, a przez to –
do nawiązania relacji dwustronnej, jak w życiu realnym, i to z jednostkami i organizacjami, do których w rzeczywistości trudno byłoby dotrzeć. W konsekwencji
z punktu widzenia nadawcy informacji kontrola związków umożliwia kontrolę
wartości zarówno ekonomicznych, jak i ideologicznych. Oznacza to, że związki
(relacje) pomiędzy organizacjami sektorów: publicznego, prywatnego i pozarządowego, a także pomiędzy organizacjami i indywidualnymi użytkownikami sieci,
mają dziś kluczowe znaczenie. Przykładowo, przedsiębiorstwa stale zmieniają
swoje strategiczne pozycje biznesowe, aktywnie sięgają po nabycie nowej wiedzy, tworzą alianse z innymi podmiotami, wychodząc z procesami biznesowymi
poza ramy organizacji. Pozwala to na tzw. strategiczne repozycjonowanie, dla
którego wymogiem kluczowym jest podejście partycypacyjne (Dawson 2008,
s. 128–147). Tak więc ekonomia przepływów podnosi znaczenie bezpośredniego uczestnictwa w organizowaniu życia społeczno-gospodarczego jako elementu
budowania przewagi konkurencyjnej. Uczestnictwo publiczne i społeczne zwykle
kojarzone jest z demokracją bezpośrednią, w ekonomii przepływów uzyskuje natomiast wymiar pragmatyczny. Dzięki ICT odległe terytorialnie ośrodki miejskie
i działające w nich podmioty z wszystkich sektorów tworzą alianse bądź konkurują w rzeczywistości opartej na – podbudowanych zaufaniem – wzajemnych
relacjach. Dzieje się to poza formalnymi współzależnościami, ponad granicami
jednostek administracyjnych, a nawet państw.

33955352
3

Zarządzanie rozwojem funkcjonalnych obszarów miejskich…

101

Trwałość matryc instytucjonalnych a system kulturowy Polski
Według D.C. Northa „instytucje są to reguły gry lub bardziej formalnie –
stworzone przez człowieka ograniczenia, które kształtują̨ ludzkie współdziałanie”
(Stankiewicz 2012, s. 46). W ujęciu G.B. Kleinera instytucję rozumie się jako
„stosunkowo odporne na zmiany zachowań lub interesów pojedynczych podmiotów i ich grup, a także kontynuujące działalność w znaczącym przedziale czasu
formalne i nieformalne normy lub systemy norm, regulujące podejmowanie decyzji, działalność i współdziałanie podmiotów społeczno-ekonomicznych (osób
fizycznych i prawnych, organizacji) i ich grup” (ibidem, s. 51). Uwzględniając
ujęcie teoretyczne W. Stankiewicza, można w następujący sposób określić cechy
instytucji jako regulatora życia społecznego:
• instytucje wnoszą do działalności człowieka czynnik trwałości, ciągłości i tworzą warunki zapewniające przewidywalność rezultatów jego działań;
• instytucje są przekazywane międzypokoleniowo drogą uczenia się jednostek
i grup ludzkich, m.in. z wykorzystaniem pisanych i niepisanych wzorców zachowań społecznych;
• instytucje zawierają system czynników stymulujących pozytywnie, ale i negatywnie działania ludzkie;
• instytucje dają jednostkom i grupom społecznym poczucie bezpieczeństwa
działania w określonych granicach;
• instytucje społeczne redukują niepewność, co oznacza ograniczenie kosztów
transakcyjnych oraz szansę na budowanie i rozwój kapitału społecznego (ibidem, s. 53; Noworól 2013b, s. 54).
Instytucje pozostają w relacjach współzależności, tworząc tzw. matryce instytucjonalne (Kirdina 2003, s. 182–195). Teorię matrycy instytucjonalnej stworzyła S. Kirdina. Teoria ta opiera się na dwóch aksjomatycznych postulatach.
Postulat pierwszy polega na postrzeganiu społeczności jako integralnej całości
tworzącej zunifikowany organizm. Nauki społeczne dekomponują go, ujmując
w wymiarach – „osiach”: ekonomicznej, politycznej i kulturowo-ideologicznej.
Drugim postulatem w teorii matrycy instytucjonalnej jest założenie istnienia tzw.
instytucji bazowych. Instytucje te są zakorzenionymi i historycznie stabilnymi,
odpornymi na zmiany formami społecznymi. Instytucje bazowe to niezmienniki,
które pozwalają społeczeństwu na trwanie w toku ewolucji historycznej bez utraty integralności. Niezmienniki te są przy tym niezależne od woli i dążeń konkretnych aktorów społecznych. S. Kirdina podkreśla, że instytucje bazowe odnoszą
się wyłącznie do tych relacji społecznych, które są historycznie i wewnętrznie
niezmienne. Ich funkcją jest regulowanie podsystemów społecznych (ibidem,
s. 2–3). Analiza historyczna instytucji bazowych pozwala S. Kirdinie na wyodrębnienie dwóch matryc instytucjonalnych: „X” – charakterystycznej dla Rosji,
Azji oraz Ameryki Łacińskiej. Matryca ta obejmuje: instytucje gospodarki redystrybucyjnej, instytucje unitarnego ustroju politycznego oraz instytucje ideologii

33955352
3

102

Aleksander Noworól

komunitarnej. Matryca „Y”, opisująca Europę Zachodnią i Amerykę Północną,
wykorzystuje – odpowiednio – instytucje gospodarki rynkowej, instytucje federalnego ustroju politycznego oraz instytucje ideologii subsydiarnej (ibidem, s. 4).
S. Kirdina podkreśla, że we współczesnym, globalizującym się świecie istnieje
pewien poziom przenikania się matryc, ale zgodnie z przywołanym wyżej schematem jedna z nich jest zawsze dominująca.
Niezależnie od „geograficznych” aspektów koncepcji matryc instytucjonalnych ich trwałość jest zauważalna pomimo zmian wywołanych rewolucją informacyjną. Ludzka mentalność zmienia się wolno, tworząc napięcie między
utrwalonymi wzorcami i wartościami a tym, co oferuje dynamika przemian
technologicznych i gospodarczych. Wiek XXI dostarcza wielu tego przykładów;
przywołajmy choćby wykorzystanie nowoczesnej broni i Internetu przez terrorystów o średniowiecznej, integrystycznej mentalności czy odżywający w całej
Europie nacjonalizm jako tęsknotę za nieistniejącą już, lecz bardziej zrozumiałą rzeczywistością, charakteryzującą się czytelnymi wartościami i symbolami.
Warto też właśnie w kontekście trwałości matryc instytucjonalnych przytoczyć
opisaną przez J. Kleera koncepcję systemu kulturowego jako czynnika hamującego rozwój cywilizacyjny w Polsce.
J. Kleer podkreśla, że system kulturowy uwarunkowany jest przez pięciokąt, który tworzą: język, tradycja, religia, historia oraz stosunek do państwa.
Przywołując Raport Polska 2050, J. Kleer opisuje system kulturowy Polski jako
„swoistą zbitkę historii z tradycją oraz brakiem ciągłości państwowej w ostatnich
dwóch stuleciach. Zbitkę systemu kulturowego tworzą pozostałości cywilizacji
agrarnej, anarchii szlacheckiej, konserwatywnego nurtu w Kościele katolickim,
roszczeniowo-egalitarnej spuścizny socjalizmu, dominacji indywidualnych korzyści oraz braku umiejętności wspólnego działania na rzecz dobra wspólnego,
brak zaufania do instytucji państwa, a także niedoskonałości systemu edukacji
i badań naukowych” (Kleer 2013, s. 124). To ważka opinia w świetle możliwości
skutecznego działania we współczesnym świecie, szczególnie w sferze zarządzania rozwojem terytorialnym.
Obszary funkcjonalne w „nowym paradygmacie”
polityki regionalnej
W ujęciu syntetycznym tzw. nowy paradygmat polityki regionalnej polega
na odejściu od intraregionalnej polityki wyrównawczej ku polityce nastawionej
na rozwój przez pobudzanie potencjałów endogenicznych i tworzenie trwałych
regionalnych zdolności konkurencyjnych. Autor w kilku publikacjach podejmował opisywaną tematykę, wskazując najważniejsze wyznaczniki „nowej” polityki
regionalnej. Zaliczył do nich m.in. także:
• uwzględnienie konsekwencji nowych wyzwań społeczno-gospodarczych związanych z takimi zjawiskami jak: globalizacja, zmiany klimatyczne, niekorzystne procesy demograficzne,

33955352
3

Zarządzanie rozwojem funkcjonalnych obszarów miejskich…

103

• podejście strategiczne (koncentracja na kluczowych priorytetach),
• promowanie procesu uczenia się przez prospektywną ewaluację rzeczywistego
oddziaływania interwencji (evidence-based policy),
• uwzględnianie znaczenia wzrostu rzeczywistej i wirtualnej mobilności społeczeństwa (powiązania transportowe oraz ICT),
• uwzględnienie faktu, że spójność terytorialna staje się, wraz ze spójnością
gospodarczą i społeczną, równoprawnym celem rozwojowym, czego wyrazem jest wyodrębnienie niepokrywających się z granicami administracyjnymi układów terytorialno-funkcjonalnych (place-based policy),
• uwzględnienie roli współdziałania w ramach systemu zarządzania wielopodmiotowego, w którym różne szczeble administracji publicznej kooperują ze
sobą oraz z partnerami społecznymi i gospodarczymi, tworząc sieci współpracy (Noworól 2013a, s. 72–74; Noworól 2013c, s. 159–160).
Dwa ostatnie wyznaczniki są szczególnie istotne dla opisywanej tu problematyki. Wiąże się z nimi bowiem rosnące znaczenie terytorialnego wymiaru polityki rozwoju społeczno-gospodarczego. T. Markowski zaznacza, że taki właśnie
wymiar polityki rozwoju wynika z wagi, jaką przywiązuje się do dynamicznych
relacji funkcjonalno-przestrzennych, i tego, że sprawność funkcjonowania systemów terytorialno-produkcyjnych i ich konkurencyjność jest środkiem do utrzymywania trwałych przewag konkurencyjnych ze strony wytwórców (Markowski
2011, s. 75). Wyzwaniem dla władz publicznych jest zatem tworzenie systemu
działań kierowanych do obszarów charakteryzujących się wspólnymi cechami
geograficznymi (społeczno-gospodarczymi i przestrzennymi) nazwanych obszarami funkcjonalnymi (Koncepcja… 2011, s. 18, 178; Markowski 2011, s. 83–87;
Noworól 2013a, s. 62–72). KPZK 2030 ustala klasyfikację obszarów funkcjonalnych, wśród których wyróżnia się funkcjonalne obszary miejskie (FOM).
Obszar taki to ciągły przestrzennie układ osadniczy, obejmujący zwarty obszar
miejski oraz powiązaną z nim funkcjonalnie strefę zurbanizowaną, w którą włącza się też gminy miejsko-wiejskie i wiejskie (Koncepcja… 2011, s. 178–206).
Wyzwaniem dla zarządzających staje się więc zarządzanie takimi obszarami, które nie stanowią formalnych jednostek administracyjnych. Systemy zarządzania
funkcjonalnymi obszarami miejskimi muszą zatem uwzględniać dwie kluczowe
przesłanki. Pierwsza – to charakter związków społeczno-gospodarczych i przestrzennych, stanowiących podstawę delimitacji obszaru. Warto przy tym pamiętać, że MOF ma charakter dynamiczny i w przypadku obszaru metropolitalnego,
czyli takiego, którego miastem rdzeniowym jest metropolia, procesy przepływów
i powiązań będą wpływać na ekspansję terytorialną1. Wiąże się to bezpośrednio z drugą przesłanką zarządzania MOF, która dotyczy modelu niepowiązanego z bezpośrednim władztwem, wynikającym z nadania jednostce terytorialnej

1

Kryteria uznania ośrodka miejskiego za metropolię opisano w: Markowski, Marszał 2006.

33955352
3

104

Aleksander Noworól

statusu jednostki administracyjnej. Kluczowym instrumentem zarządzania staje
się tu współpraca terytorialna i zdolność do kolektywnej mobilizacji zasobów.
Współpraca terytorialna
Zarządzanie sprawami publicznymi we współczesnych demokracjach opisuje wiele koncepcji, spośród których dwa ujęcia uznać należy za podstawowe
i najwięcej wyjaśniające. Pierwsze to współzarządzanie (governance), które tworzy opisywany w wielu publikacjach model teoretyczny, nawiązujący do takich
pojęć jak współrządzenie – współwładztwo, sieci, partnerstwo, joining up (łączenie), przejrzystość i zaufanie2. W ujęciu syntetycznym warto odwołać się do
R.A.W. Rhodesa, który utrzymuje, że współzarządzanie (governance) odnosi się
do „samoorganizujących się międzyorganizacyjnych sieci”, posiadających następujące cztery cechy charakterystyczne:
• wzajemną zależność pomiędzy organizacjami, co oznacza uwzględnianie
w procesie rządzenia podmiotów spoza sektora publicznego i przełamanie
„granic” między sferami: publiczną, prywatną i społeczną;
• ciągłe interakcje pomiędzy uczestnikami sieci, spowodowane potrzebą wymiany zasobów i negocjowania celów;
• interakcje o charakterze gry, oparte na zaufaniu i regulowane przez zasady,
wynegocjowane i uzgodnione przez uczestników sieci;
• znaczny poziom niezależności od państwa, wynikającej z tego, że sieci nie są
odpowiedzialne przed państwem; państwo nie zajmuje pozycji władczej wobec
sieci, może jednak nimi pośrednio sterować (Rhodes 1997, s. 53).
Na tle powyższych rozważań wyłania się drugie kluczowe pojęcie, a zarazem
koncepcja zarządzania i rządzenia publicznego. Chodzi o tzw. zarządzanie wielopodmiotowe. I znów, nie wnikając w dotyczącą go obszerną literaturę3, warto przypomnieć, że u podstaw idei zarządzania wielopodmiotowego (Multilevel
Governance – MLG) legło przekonanie, iż rządzenie i zarządzanie publiczne,
jakkolwiek stanowią domenę państwa, to powinny ją przekraczać, uwzględniając
sektory prywatny i społeczny. „Wszystkie trzy sektory są kluczowe dla trwałego i zrównoważonego rozwoju. Rząd tworzy wiodące środowisko polityczne
i prawne. Sektor prywatny generuje miejsca pracy i dochody. A organizacje społeczeństwa obywatelskiego ułatwiają interakcje polityczne i społeczne, mobilizując grupy społeczne do uczestnictwa w działaniach gospodarczych, społecznych
i politycznych” (UNDP… 1997).
Zdaniem K. Szczerskiego koncepcja zarządzania wielopodmiotowego właściwie „opisuje zmieniające się relacje między aktorami funkcjonującymi w ramach
2
Wśród wielu pozycji por.: Lisiecka i in. 2011; Pawłowska 2004; Pollitt, Bouckaert 2011;
Rhodes 1997; Stivers 2009, s. 1095–1108.
3
Por. prezentację szerokiego spektrum tej problematyki w: Sroka 2009.

33955352
3

Zarządzanie rozwojem funkcjonalnych obszarów miejskich…

105

określonego systemu politycznego, usytuowanymi na jego różnych poziomach
i w różnych sektorach” (Szczerski 2005, s. 11). Wielopodmiotowość dotyczy
upodmiotowienia w procesie zarządzania nie tylko władz publicznych różnych
poziomów, ale i innych podmiotów powiązanych przenikającymi się sieciami.
W konsekwencji w proces zarządzania jednostkami terytorialnymi włączone są
różne poziomy rządzenia i zarządzania terytorialnego oraz podmioty z trzech sektorów: publicznego, społecznego i gospodarczego.
Taki właśnie model zarządzania jest praktycznie jedynym możliwym podejściem w sytuacji zawiadywania sprawami funkcjonalnych obszarów miejskich.
Skoro FOM jest, z terytorialnego punktu widzenia, zmienną w czasie grupą jednostek terytorialnych obejmujących miasto rdzeniowe wraz ze strefą podmiejską,
skoro potencjał konkurencyjności obszaru funkcjonalnego tkwi w relacjach przekraczających granice administracyjne, to sposobu organizowania spraw publicznych szukać trzeba w dobrowolnej współpracy, ukierunkowanej na wykorzystanie istniejących zasobów i potencjałów oraz przekraczanie zidentyfikowanych
barier rozwojowych. Ta dobrowolność współpracy stanowi szczególnie trudne
wyzwanie w warunkach ograniczeń instytucjonalnych, związanych z lokalnym
czy regionalnym systemem kulturowym, a zwłaszcza niskim poziomem kapitału
społecznego w Polsce (Czapiński, Panek 2013, s. 296–309).
Wybór instytucjonalny w koncepcji Elinor Ostrom
Na tle powyższych rozważań i w świetle zidentyfikowanych barier o charakterze instytucjonalnym rodzą się pytania o to, w jaki sposób zarządzać procesami rozwojowymi w obszarach funkcjonalnych. Niewątpliwie ważną stymulantą
współpracy terytorialnej jest polityka regionalna Unii Europejskiej i przyjęty
w okresie programowania na lata 2014–2020 system wsparcia oddolnych związków i porozumień organizacji z różnych sektorów. Wyrazem tego są dwa instrumenty: Zintegrowane inwestycje terytorialne oraz Rozwój kierowany przez
lokalną społeczność (Programowanie… 2014). Pierwszy z wymienionych instrumentów jest w chwili pisania tych słów programowany po raz pierwszy.
Drugi, pilotażowo wprowadzany w ramach programu LEADER+ w poprzednim
okresie programowania UE, ma już swoją historię i rosnącą literaturę naukową (zob. np. Gąsior-Niemiec, Kołomycew 2013, s. 51–74). Prowadzone przez
różnych autorów analizy funkcjonowania tzw. Lokalnych Grup Działania, powoływanych do życia w ramach realizacji instrumentu pod nazwą Rozwój kierowany przez lokalną społeczność, raczej potwierdzają dominację istniejących
matryc instytucjonalnych, o których była mowa powyżej. Przedmiotem niniejszego artykułu nie jest jednak opisywanie rzeczywistości, lecz stworzenie modelu myślowego, który pozwoliłby przekraczać istniejące ograniczenia. W opinii
autora model taki pozwala sformułować dorobek E. Ostrom w sferze ekonomii
instytucjonalnej.

33955352
3

106

Aleksander Noworól

Badania E. Ostrom dotyczą zasobów wspólnych, które charakteryzują się tym,
że nie można ograniczyć do nich dostępu (lub jest to bardzo trudne), a jednocześnie zużycie tych zasobów istotnie redukuje możliwości ich konsumpcji przez
innych. Dotyczy to wielu kluczowych dla człowieka zasobów: jezior, pastwisk,
lasów, rzek, podziemnych zbiorników wodnych, ławic rybnych i wielu innych
dóbr. W teorii w obrębie zasobów wspólnych wyróżnia się „rdzeń zasobów” (np.
w przypadku łowiska – woda lub ryby) oraz ograniczoną ilość „jednostek pobocznych”, o które można zasób redukować (np. konkretny połów). Dla polityki
regionalnej istotne znaczenie ma przy tym to, w jakich okolicznościach i w jakich
warunkach wyklucza się lub ogranicza dostęp do zasobów wspólnych. Należy
pamiętać, że zasoby wspólne mogą stanowić część majątku podmiotów publicznoprawnych (krajowych, regionalnych, lokalnych), a bywa też, że nie są niczyją
własnością i istnieje do nich swobodny dostęp. W każdym przypadku wspólne
zasoby narażone są na niszczenie (Ostrom 2013; Ostrom i in. 2006).
E. Ostrom uważa, że – z uwagi na różnorodność zarówno samych zasobów
wspólnych, jak i otoczenia społecznego i ekonomicznego, w którym owe zasoby występują – stworzenie długoterminowego systemu zarządzania nimi musi
różnić się w każdym przypadku. Sugeruje zatem zestaw zasad, które powinny
być stosowane do tworzenia małych i średnich „reżimów instytucjonalnych”,
zdolnych do zarządzania zasobami wspólnymi.
Przede wszystkim należy czytelnie zdefiniować granice, dotyczące zarówno
występowania samych zasobów, jak i gospodarstw domowych uprawnionych
do korzystania z nich. Powinna zostać zachowana proporcjonalna równowaga
między korzyściami i kosztami, które uzyskują i ponoszą użytkownicy zasobów.
Wszelkie postanowienia muszą być wspólnie uzgadniane przez użytkowników.
Monitoring dotyczący warunków biofizycznych zasobów oraz zachowań użytkowników należy prowadzić z ich przynajmniej częściowym udziałem. Wobec
tych użytkowników, którzy naruszają ustalone reguły, powinny być stopniowane
sankcje. Sankcje te mogą stosować lub realizować albo inni użytkownicy, albo
odpowiedzialni urzędnicy. Mechanizmy rozwiązywania konfliktów mają zapewniać dostęp do lokalnych, niskokosztowych przestrzeni negocjacji pomiędzy
użytkownikami lub między użytkownikami a urzędnikami.
Kolejną zasadą jest pozwolenie użytkownikom na samoorganizowanie się
i tworzenie własnych, niezależnych instytucji, gwarantujących im odpowiednie
prawa do zasobów wspólnych. E. Ostrom sugeruje też dopuszczenie – w odniesieniu do zasobów, które stanowią część szerszych systemów – tzw. zagnieżdżonych przedsięwzięć. Ich istotą jest cedowanie odpowiedzialności za zorganizowanie wyżej wymienionych elementów zarządzania (np. korzystanie, monitoring,
rozwiązywanie konfliktów) na wielopoziomowe struktury współpracy i wzajemnych zależności (Ostrom 2013).
Interdyscyplinarne badania sposobów gospodarowania zasobami wspólnymi,
uwzględniające powyższe obserwacje, pozwoliły E. Ostrom sformułować pięć

33955352
3

Zarządzanie rozwojem funkcjonalnych obszarów miejskich…

107

podstawowych wymagań, które powinno spełniać „adaptacyjne współzarządzanie” (Adaptive Governance). Wymagania te obejmują:
• pozyskiwanie dokładnych i aktualizowanych na bieżąco informacji o stanie
zasobów i ich użytkownikach, z wykorzystaniem nowych technologii i GIS,
ale także różnych form współpracy użytkowników, administracji publicznej
oraz ekspertów;
• radzenie sobie z konfliktami, których wystąpienie w przypadku wykorzystywania zasobów wspólnych jest bardzo prawdopodobne; wymaga to zidentyfikowania areny, na której konflikty mogą powstać, i przygotowania odpowiednich
środków zaradczych;
• wzmocnienie przestrzegania przepisów, przy założeniu, że formalne regulacje będą skuteczne, o ile uczestnicy potraktują je jako uzasadnione, uczciwe
i pozwalające uzyskać założone cele; system jest bardziej sprawny wtedy, gdy
monitorowanie przepisów prowadzone jest przez samych użytkowników;
• zapewnienie infrastruktury zarówno technicznej, jak i instytucjonalnej, przy
świadomości, że rozwojowi zaawansowanych systemów technicznych i technologicznych powinny towarzyszyć ustalenia organizacyjne z użytkownikami
zasobów, połączone z myśleniem długoterminowym;
• zachęcanie do adaptacji i zmiany, co wiąże się z koniecznością dostosowywania
rozwiązań instytucjonalnych do nowych wyzwań: zidentyfikowanych błędów,
czy też nowych zakusów na eksploatację zasobów (Ostrom 2008, s. 17–18).
Badaczka tworzy więc ogólne zasady – ramy instytucjonalne, w obrębie których można dokonywać odpowiednich, kolektywnych wyborów, uwzględniających wspólne interesy. Podkreśla, że na stosowane praktycznie reguły postępowania mają wpływ areny wyboru i działania, które mogą mieć charakter formalny
i nieformalny. Formalne, czyli silnie regulowane przez prawo areny wyboru to
organy administracji publicznej oraz sądy. Organy te tworzą systemy monitorowania i egzekwowania prawa, respektując ład konstytucyjny. E. Ostrom przykłada jednak wielką wagę do sfery nieformalnej. W wielu sytuacjach, co odnosi się
zarówno do gospodarowania zasobami wspólnymi, jak i – zdaniem autora – do
zarządzania funkcjonalnymi obszarami miejskimi – równie ważne dla procesów
zarządczych są nieformalne areny kolektywnego wyboru. Zaliczyć do nich trzeba: nieformalne spotkania czy prywatne stowarzyszenia (Ostrom 2013, s. 75),
a w dobie współczesnej także choćby sieci społecznościowe.
Na tym tle E. Ostrom opisuje schemat zmiennych oddziałujących na wybór
instytucjonalny dokonywany przez partnerów, angażujących się we wspólne działania. Istotą owego wyboru jest podjęcie przez każdego z partnerów decyzji, czy
wspierać zmiany istniejących reguł postępowania, czy też pozostać przy status
quo. Wśród determinant owej decyzji cytowana autorka wyróżnia:
• „świat zewnętrzny”, który tworzą: podzielane normy i możliwości ekspansji
oraz informacje o korzyściach i kosztach związanych z wprowadzeniem nowych reguł postępowania, a także

33955352
3

108

Aleksander Noworól

• „świat wewnętrzny”, obejmujący normy wewnętrzne konkretnego partnera
(jego indywidualny system wartości), tzw. stopę dyskontową, czyli współczynnik odnoszący się do czasu, po którym odczuwane będą spodziewane koszty
i korzyści zmiany sposobu postępowania.
Niska stopa dyskontowa oznacza w praktyce długi czas, po którym korzyści się ujawnią, wysoka zaś charakteryzować będzie działania, które powinny
przynieść natychmiastowe pozytywne skutki. Niska stopa jest wyrazem strategicznego myślenia i oparcia reguł na zaufaniu do partnerów. Ten element indywidualnej strategii partnerów ma kluczowe znaczenie dla działania opartego na
współpracy i zgodnym, kolektywnym wyborze. Uwzględnienie wymienionych
poprzednio elementów obu „światów” prowadzi do podjęcia decyzji o tym, czy
zmieniamy reguły postępowania, czy pozostajemy przy dotychczasowych zasadach funkcjonowania we wspólnocie. To ważna lekcja dla podmiotów i osób
włączających się w procesy kolektywnego działania, które – dzięki analizie E.
Ostrom – powinny określić zakres oczekiwań i zmierzyć się ze zmieniającą się
rzeczywistością.
Podsumowanie
Rozwój otwartej i globalizującej się gospodarki opartej na wiedzy jest dominującym procesem urbanizacyjnym w XXI w. Dla dużych środków miejskich nie widać
alternatywy poza wejściem na ścieżkę metropolizacji i wielokierunkowej oraz
wielopoziomowej kooperacji w warunkach rosnącej konkurencji terytorialnej.
Wynikające z tego zmiany determinują formę komunikacji społecznej i wpływają na nowy typ relacji pomiędzy wspólnotami terytorialnymi oraz działającymi na tych terytoriach organizacjami z sektorów: publicznego, gospodarczego
i społecznego. Zarządzanie rozwojem funkcjonalnych obszarów miejskich musi
uwzględniać te zmiany, szczególnie dotyczące słabnącej roli administracji publicznej przy rosnącym znaczeniu różnego typu organizacji sieciowych, działających we wszystkich skalach, od globalnej, przez krajową i regionalną, po wymiar
lokalny. Zarządzanie funkcjonalnym obszarem miejskim, jako zmiennym w czasie tworem o wymiarze subregionalnym, powinno – z konieczności – być oparte
na innych niż władztwo regułach działania. W warunkach zarządzania wielopodmiotowego, uwzględniającego organizacje z różnych sektorów, znaczenia nabierają relacje o charakterze sieci, które muszą uwzględniać istniejące matryce instytucjonalne, czyli utrwalone reguły współżycia społecznego, ideologie, sposoby
rozumienia wartości i traktowanie oczekiwań. Badania E. Ostrom, mimo że dotyczyły zasobów wspólnych, można z powodzeniem traktować jako inspirację dla
budowania modelu współpracy terytorialnej w FOM. Dla obszarów tych bowiem
najtrudniejszym wyzwaniem staje się tworzenie nowych reguł współdziałania,
ukierunkowanych na eliminację barier i wzmocnienie istniejących potencjałów.
Funkcjonalne obszary miejskie stają się dziś laboratorium kreowania rozwiązań

33955352
3

Zarządzanie rozwojem funkcjonalnych obszarów miejskich…

109

instytucjonalnych ukierunkowujących nowe strategie oparte na współdziałaniu na
przekór istniejącemu systemowi kulturowemu.
Bibliografia
Bąkiewicz A., Żuławska U. (red.) 2010, Rozwój w dobie globalizacji, Warszawa: Polskie
Wydawnictwo Ekonomiczne.
Brown J.S., Duguid P. 2000, The Social Life of Information, Boston: Harvard Business
School Press.
Castells M. 2011, Społeczeństwo sieci, Warszawa: Wydawnictwo Naukowe PWN.
Czapiński J., Panek T. 2013, Diagnoza społeczna 2013. Warunki i jakość życia Polaków,
Warszawa: Zakład Wydawnictw Statystycznych.
Dawson R. 2008, The flow economy – opportunities and risks in the new convergence [w:]
R. Dawson, Living Networks. Leading Your Company, Customers and Partners in the
Hyper-Connected Economy, Upper Saddle River, NJ: FT Prentice Hall.
Domański R. 2006, Gospodarka przestrzenna. Podstawy teoretyczne, Warszawa:
Wydawnictwo Naukowe PWN.
Gąsior-Niemiec A., Kołomycew A. 2013, Nowe modele rządzenia – wyzwania dla Polski
Wschodniej. Ograniczenia sieciowych i partnerskich podejść do zarządzania rozwojem lokalnym (na przykładzie województwa podkarpackiego), „Zeszyty Naukowe
WSEI, seria: EKONOMIA” 1 (6).
Kirdina S. 2003, Institutional Matrices and Institutional Changes, Pushchino, http://
www.kirdina.ru/eng/doc/Institutional_Matrices_and_Institutional_Changes%20_
Economic_Transformation_and_Evolutionary_Theory_of.%20Schumpeter.pdf
(30.07.2013).
Kleer J. 2013, Wizja przyszłości Polski: Raport Polska 2050, „Biuletyn PTE” 2 (61),
http://www.pte.pl/pliki/1/68/PTE_Paradoksy_przesklad_www.pdf (25.20.2013).
Koncepcja Przestrzennego Zagospodarowania Kraju 2030 (KPZK 2030), 2011, Uchwała
nr 239/2011 Rady Ministrów z dnia 13.12.2011 r., Warszawa.
Lisiecka K., Papaj T., Czyż-Gwiazda E. 2011, Public Governance koncepcją zarządzania
w administracji publicznej, Katowice: Wydawnictwo Uniwersytetu Ekonomicznego.
Markowski T. 2011, Dylematy terytorialnego wymiaru w krajowych i regionalnych dokumentach strategicznych, „Studia KPZK PAN”, CXXXVII.
Markowski T., Marszał T. 2006, Metropolie. Obszary metropolitalne. Metropolizacja.
Problemy i pojęcia podstawowe, Warszawa: Komitet Przestrzennego Zagospodarowania
Kraju PAN, http://www.kpzk.pan.pl/images/stories/pliki/Metropolie_obszary_metropolitalne_metropolizacja.pdf (25.09.2013).
Noworól A. 2013a, Ku nowemu paradygmatowi planowania terytorialnego, Warszawa:
CeDeWu.
Noworól A. 2013b, Organizacja terytorialna – ewolucja pojęcia, „Przedsiębiorczość
i Zarządzanie” XIV (część III).
Noworól A. 2013c, Zarządzanie rozwojem w kontekście nowej polityki regionalnej,
„Studia Ekonomiczne, Zeszyty Naukowe Wydziałowe Uniwersytetu Ekonomicznego
w Katowicach” 169.
Ostrom E. 2008, The Challenge of Common-Pool Resources, „Environment: Science and
Policy for Sustainable Development” 50 (4).

33955352
3

110

Aleksander Noworól

Ostrom E. 2013, Dysponowanie wspólnymi zasobami, Warszawa: Wolters Kluwer Polska.
Ostrom E., Gardner R., Walker J. 2006, Rules, Games, & Common-Pool Resources, Ann
Arbor: University of Michigan Press.
Pawłowska A. 2004, Informatyzacja w administracji publicznej. Od wirtualnej biurokracji do elektronicznych rządów, „Służba Cywilna”, jesień–zima 2003/2004.
Pollitt C., Bouckaert G. 2011, Public Management Reform. A Comparative Analysis: New
Public Management, Governance, and the neo-Weberian State, Oxford–New York:
Oxford University Press.
Programowanie perspektywy finansowej na lata 2014–2020 – Umowa Partnerstwa, 2014,
Warszawa: Ministerstwo Infrastruktury i Rozwoju.
Rhodes R.A.W. 1997, Understanding Governance: Policy Networks, Governance,
Reflexivity and Accountability, Buckingham: Open University Press.
Sroka J. 2009, Deliberacja i rządzenie wielopasmowe. Teoria i praktyka, Wrocław:
Wydawnictwo Uniwersytetu Wrocławskiego.
Stankiewicz W. 2012, Ekonomika instytucjonalna, Warszawa: Prywatna Wyższa Szkoła
Businessu i Administracji, http://pwsbia.edu.pl/pdf_ files/Waclaw_Stankiewicz_
Ekonomika_Instytucjonalna_III.pdf (30.07.2013).
Stivers C. 2009, The ontology of public space: Grounding governance in social reality,
„American Behavioural Scientist” 52 (7).
Szczerski K. 2005, Administracja publiczna w modelu zarządzania wielopasmowego.
Wyzwania dla rozszerzonej Unii Europejskiej – przypadek Polski, Warszawa: Centrum
Europejskie Natolin.
Szlachta J. 2009, Doktryna OECD w sferze polityki rozwoju regionalnego [w:]
A. Kukliński, K. Pawłowski, J. Woźniak (red.), Polska wobec wyzwań cywilizacji XXI
wieku, Kraków: Urząd Marszałkowski Województwa Małopolskiego.
UNDP Policy Document on Governance for Sustainable Human Development, United
Nations Development Programme, 1997, http://mirror.undp.org/magnet/policy/
(15.10.2012).

33955352
3

Bogusław Kotarba

Zasady partnerstwa w wybranych działaniach
samorządów gminnych

Wstęp
Partnerstwa są obecnie postrzegane jako atrakcyjna, przynosząca szereg korzyści forma współpracy pomiędzy różnymi podmiotami życia społecznego na
rzecz realizacji wspólnych przedsięwzięć. Mogą one służyć zaspokajaniu interesów określonych grup lub rozwiązywaniu problemów dotyczących szerszych
kręgów, na przykład społeczności lokalnych czy regionalnych. W kontekście
zaangażowania samorządów terytorialnych w partnerstwa szczególnego znaczenia nabiera właśnie ten drugi wymiar. Na samorządach spoczywa wiele zadań.
Największym zakresem obowiązków, a jednocześnie kompetencji, dysponują
gminy. Wykonywanie spoczywających na nich obowiązków na jak najwyższym
poziomie wymaga nie tylko sprawnych władz i administracji, lecz także umiejętnego wykorzystywania miejscowych zasobów, w tym kapitału społecznego.
Synergia wynikająca z łączenia działań różnych podmiotów lokalnego życia społecznego i gospodarczego w ramach partnerstw może wydatnie wspomóc zaspokajanie zróżnicowanych oczekiwań mieszkańców.
W artykule podjęto analizę uwarunkowań, które wpływają na zakres i sposób
angażowania się samorządów terytorialnych w partnerstwa. Skoncentrowano się na
wskazaniu wybranych rozwiązań instytucjonalno-prawnych, które nie odnoszą się
wprost do partnerstw, ale ułatwiają stosowanie charakterystycznych dla nich zasad.
Założono, że pojawianie się tych zasad w działalności samorządów gminnych jest
dowodem na partnerskie relacje władz i mieszkańców, co z kolei może pozytywnie
wpływać na jakość kapitału społecznego i stanowić podstawę do zawiązywania
bardziej zaawansowanych form współpracy, jakimi są partnerstwa. Przyjęto tezę,
że mimo istnienia w Polsce rozwiązań instytucjonalno-prawnych sprzyjających
stosowaniu zasad charakterystycznych dla partnerstw, część władz lokalnych wykorzystuje je w sposób niepełny lub wręcz całkowicie rezygnuje z ich stosowania.
W ogólnym znaczeniu „partnerstwo to rodzaj współpracy, wynikającej z dobrowolnej inicjatywy partnerów” (Ziomek 2009, s. 9). W bardziej szczegółowym
ujęciu partnerstwo jest dobrowolnym związkiem pewnej liczby podmiotów (instytucji, organizacji, firm, grup nieformalnych), działających we wspólnie zdefiniowanym celu, z reguły związanym z rozwiązaniem określonego problemu

33955352
3

112

Bogusław Kotarba

i zakładającym równoważność wszystkich partnerów niezależnie od potencjału
i pozycji w środowisku lokalnym (Henzler 2009, s. 16).
Partnerstwo może przynosić pozytywne rezultaty w sytuacji, kiedy jego członkowie przestrzegają określonych zasad. Należą do nich:
- równość partnerów wobec siebie – wszyscy uczestnicy są angażowani w procesy decyzyjne i działania wykonawcze na jednakowych zasadach, mogą korzystać z takich samych możliwości;
- oddolne budowanie partnerstw na poziomie lokalnym – problemy, których rozwiązywaniu ma służyć tworzone partnerstwo, rozwiązywane są przez bezpośrednio zainteresowanych, znających lokalne uwarunkowania uczestników;
- wspólne planowanie i podejmowanie decyzji, a następnie ich wspólne
wdrażanie;
- innowacyjność i kompleksowość podejmowanych działań – skuteczne działanie wymaga całościowego podejścia do problemu, wykorzystania wszystkich
szans i zaangażowania wszystkich partnerów. Skuteczne partnerstwa mają potencjał, by sięgać po nowatorskie rozwiązania;
- zaufanie, otwartość i jawność działań – decyzje i działania realizowane w ramach partnerstwa powinny być jawne i uzasadnione, a wszyscy członkowie
partnerstwa powinni darzyć się zaufaniem;
- koncentracja na rzeczywistych problemach społeczności lokalnych;
- łagodzenie konfliktów – fundamentem współpracy powinna być kooperacja
i wspólne działanie. Współpracujący nie powinni się postrzegać jako konkurenci, lecz partnerzy;
- poszerzanie kręgu partnerskiego – niezbędny element rozwoju partnerstwa,
wiążący się również z rozszerzaniem obszarów interwencji, zabezpieczający
jednocześnie przed sztuczną elitarnością członków partnerstwa (Sobolewski
i in. 2007, s. 25–27).
Istnieją różne typologie partnerstw, odzwierciedlające jednocześnie ich charakterystyczne cechy. W zależności od zastosowanych kryteriów możemy wyróżnić partnerstwa:
- o strukturze formalnej (posiadające osobowość prawną) i o strukturze nieformalnej (nieposiadające osobowości prawnej);
- koordynujące i wykonawcze (projektowe);
- branżowe;
- publiczno-prywatne;
- lokalne (Barańska i in. 2011, s. 35–39).
Dokonanie jednoznacznych podziałów i przyporządkowywanie konkretnych
partnerstw wyłącznie do jednego z wymienionych typów jest raczej niemożliwe
(i niepotrzebne). W zależności od cech, jakimi charakteryzują się poszczególne
rodzaje partnerstw, możemy przyporządkować je jednocześnie do kilku typów.
Jest to zaleta typologii, które są niewyczerpujące i rozłączne, dzięki czemu ułatwiają wielowymiarowe i w konsekwencji bardziej wnikliwe analizy.

33955352
3

Zasady partnerstwa w wybranych działaniach samorządów gminnych

113

Specyfika uczestnictwa samorządów terytorialnych
w partnerstwach
Odnosząc przytoczoną typologię do partnerstw, których członkami mogą być
samorządy terytorialne, należy stwierdzić, że w zasadzie możliwe jest ich zaangażowanie w każdy z przytoczonych rodzajów. Oczywiście pewne typy będą dominować z racji szczególnej roli, jaką samorządy terytorialne odgrywają w systemie
społeczno-politycznym i gospodarczym państwa. Chodzi tutaj przede wszystkim
o partnerstwa ze sformalizowaną strukturą. Samorządy terytorialne są częścią administracji publicznej, w związku z tym ich działania muszą być oparte na ściśle
określonych regułach i mieścić się w granicach wyznaczonych prawem1. Ponadto
samorząd terytorialny, zdefiniowany w ustawach ustrojowych jako wspólnota
mieszkańców i określone terytorium (art. 1 ustawy z dnia 8 marca 1990 r. o samorządzie gminnym, art. 1 ustawy z dnia 5 czerwca 1998 r. o samorządzie powiatowym, art. 1 ustawy z dnia 5 czerwca 1998 r. o samorządzie województwa),
w istocie podejmuje działania za pośrednictwem swoich kadencyjnych organów.
Możliwość zmian personalnych we władzach powoduje, że dla zachowania ciągłości działań w ramach partnerstw konieczne jest ich utrwalenie poprzez jakąś
formę instytucjonalizacji (Kotarba 2013, s. 257–261).
Można się zastanawiać, czy wyznacznikiem sformalizowania struktury jest
tylko osobowość prawna, jak to zaproponowano w przywołanej typologii. Wydaje
się, że jest to zbyt wąskie ujęcie2. W zasadzie trudno wyobrazić sobie partnerstwo
w sferze publicznej bez zawarcia jakiejkolwiek umowy pomiędzy jego uczestnikami. Zwykle umowa taka reguluje cel współpracy oraz status, uprawnienia
i zadania umawiających się stron, a więc formalizuje tworzony układ. Jest ona
konieczna nie tylko w przypadku partnerstw publiczno-prywatnych3, mających
charakter projektowy i wykonawczy, lecz także wskazana w przypadku partnerstw
1
Oczywiście nie oznacza to, że inne partnerstwa mogą łamać ogólny porządek prawny. Chodzi
raczej o zakres swobody, z jakiej mogą korzystać partnerstwa bez udziału podmiotu publicznego.
2
Niezależnie od zastrzeżeń co do osobowości prawnej jako czynnika przesądzającego o uznaniu partnerstwa za strukturę sformalizowaną, nie można ignorować tej cechy w ogóle, gdyż jest
charakterystyczna, a w przypadku samorządów terytorialnych nabiera szczególnego znaczenia.
Najbardziej popularną formą partnerstw z osobowością prawną są stowarzyszenia tworzone na
podstawie ustawy Prawo o stowarzyszeniach (Ustawa z dnia 7 kwietnia 1989 r…). Jednak ustawy
tej nie stosuje się wprost do jednostek samorządu terytorialnego, ponieważ zgodnie z jej regulacjami osoby prawne (a takimi są samorządy terytorialne) mogą być jedynie wspierającymi członkami stowarzyszeń (art. 10 ust. 3). Możliwość przystąpienia jednostki samorządu terytorialnego do
stowarzyszenia musi wynikać z przepisów szczególnych. W przypadku stowarzyszeń branżowych
są to ustrojowe ustawy samorządowe, w odniesieniu zaś do partnerstw o charakterze międzysektorowym – ustawa z dnia 7 marca 2007 r. o wspieraniu rozwoju obszarów wiejskich z udziałem
środków Europejskiego Funduszu Rolnego na rzecz Rozwoju Obszarów Wiejskich (Ustawa z dnia
7 marca 2007 r…).
3
W tym przypadku konieczność zawarcia umowy wynika wprost z przepisów ustawy o partnerstwie publiczno-prywatnym (Ustawa z dnia 19 grudnia 2008 r…).

33955352
3

114

Bogusław Kotarba

lokalnych, stanowiących „(…) platformę współpracy pomiędzy różnorodnymi
partnerami, którzy wspólnie w sposób systematyczny, trwały i z wykorzystaniem
innowacyjnych metod oraz środków planują, projektują, wdrażają i realizują
określone działania i inicjatywy, których celem jest rozwój lokalnego środowiska
społeczno-gospodarczego” (Sobolewski i in. 2007, s. 10). Okolicznością wzmacniającą potrzebę sformalizowania takiej współpracy jest prowadzenie działalności w sposób systematyczny i trwały. Wobec wspomnianych już zmian składów
osobowych organów jednostek samorządowych umowy temu sprzyjają.
Niezależnie od wskazanych okoliczności o charakterze obiektywnym, w odniesieniu do niektórych partnerstw lokalnych, istnieją również prawne wymogi
sformalizowania współpracy. Dotyczy to Lokalnych Grup Działania – partnerstw
trójsektorowych tworzonych jako instrument wsparcia obszarów wiejskich
w ramach osi IV LEADER Programu Rozwoju Obszarów Wiejskich na lata
2007−20134. Istotą tej osi, a jednocześnie istotą całego „podejścia LEADER”
wdrażanego we wszystkich państwach członkowskich Wspólnot Europejskich od
początku lat 90., jest „oddolne budowanie lokalnej strategii rozwoju oraz angażowanie do jej realizacji różnych podmiotów, reprezentujących sektor publiczny,
społeczny i gospodarczy” (LEADER… 2009, s. 13). W założeniach podejścia
LEADER leży mobilizowanie i łączenie działań wszystkich podmiotów lokalnych na rzecz rozwoju obszaru, na którym funkcjonują. Formą tej mobilizacji są
nowe struktury (stowarzyszenia) (Goszczyński 2008, s. 114).
Oprócz partnerstw sformalizowanych funkcjonują również te o charakterze
nieformalnym, bardziej otwarte. Mają również szereg zalet. „Praktyka pokazuje,
że partnerstwa »otwarte« zdecydowanie łatwiej nawiązują współpracę z innymi instytucjami czy nieformalnymi strukturami na różnych poziomach działania. Podnoszą w ten sposób swoją wiarygodność w oczach społeczności lokalnej
i mogą stać się narzędziem wpływu na rozwój lokalny” (Barańska i in. 2011,
s. 35). Istnienie szeregu uwarunkowań, które powodują, że samorządy terytorialne angażują się raczej w partnerstwa sformalizowane, nie wyklucza całkowicie
ich udziału w innych formach. Jednak należy postawić pytanie, czy w takim przypadku tę „inną formę” należy jeszcze nazywać partnerstwem, czy raczej „partnerskim stylem działania” władz jednostki samorządu terytorialnego, respektujących/wykorzystujących zasady partnerstwa. Uzasadnieniem dla tak postawionego
pytania jest sposób funkcjonowania samorządów terytorialnych, określony w aktach prawnych.
W kontekście zaangażowania jednostki samorządu terytorialnego w jakąkolwiek formę współpracy ważne są co najmniej dwie kwestie: 1) sposób podejmowania i implementacji decyzji oraz 2) sposób reprezentowania jednostki na
zewnątrz. W uproszczeniu, zarówno na poziomie lokalnym (gmina i powiat),
Program jest kontynuowany w obecnej perspektywie finansowej Unii Europejskiej, obejmującej lata 2014−2020.
4

33955352
3

Zasady partnerstwa w wybranych działaniach samorządów gminnych

115

jak i regionalnym (województwo samorządowe) kluczowe decyzje podejmują
organy stanowiące (rady gminy i powiatu oraz sejmik województwa), ich realizacją zaś zajmują się organy wykonawcze (odpowiednio wójt5, zarząd powiatu
i zarząd województwa). Gminę reprezentuje na zewnątrz wójt, a powiat i województwo – przewodniczący zarządu, odpowiednio starosta i marszałek województwa. W przypadku chęci zaangażowania się jednostki samorządu terytorialnego w partnerstwo, jeżeli zaangażowanie to ma mieć pełny wymiar (łącznie
z przyjmowaniem zobowiązań), to decyzję taką musi podjąć organ stanowiący.
Gdy partnerstwo ma bądź ma mieć charakter nieformalny, trudno podjąć uchwałę
o przystąpieniu do bliżej nieokreślonego podmiotu. Ze względu na „swobodny
charakter” takiego związku trudno również do końca przewidzieć zakres jego
działalności, sposób funkcjonowania, odpowiedzialność za podejmowane czynności itp. Wszystko to powoduje, że ewentualne zaangażowanie samorządu może
nastąpić poprzez organ wykonawczy uprawniony do reprezentowania go na zewnątrz i mieć charakter konsultacyjny, doradczy. Wprawdzie w konsekwencji
takiej współpracy niewykluczone jest podejmowanie przez władze samorządowe
konkretnych działań odpowiadających celom nieformalnego partnerstwa, ale ich
wdrażanie musi być zgodne z trybem wykonywania zadań przez samorząd i pozostaje niejako obok samego partnerstwa. Biorąc pod uwagę przytoczone wybrane uwarunkowania, należy stwierdzić, że w przypadku partnerstw nieformalnych
zaangażowanie samorządów podlega obiektywnym ograniczeniom. Jednostki samorządowe nie tyle mogą uczestniczyć w partnerstwach nieformalnych, ile mogą
w swojej działalności stosować zasady charakterystyczne dla partnerstw. To, czy
je wykorzystują, czy też nie, zależy zarówno od cech osobowościowych i kultury
politycznej członków władz, jak i rozwiązań o charakterze instytucjonalno-prawnym, niezwiązanych nawet bezpośrednio z samymi partnerstwami.
Zasady partnerstwa w działalności gmin
Działania, które mają umocowanie w aktach prawnych, a w których występują zasady charakterystyczne dla partnerstw, to między innymi: konsultacje
społeczne6, współpraca z organizacjami pozarządowymi, inicjatywa lokalna7
oraz fundusz sołecki (Ustawa z dnia 20 lutego 2009 r…). W zasadzie każda
z zasad partnerstwa może w jakiejś mierze znaleźć w nich odzwierciedlenie,
jednak niektóre są bardziej charakterystyczne dla poszczególnych rozwiązań
Pojęcie „wójt” obejmuje również burmistrza i prezydenta miasta.
Konsultacje społeczne mają umocowanie w ustrojowych ustawach samorządowych, jak również w innych ustawach dotyczących prawa materialnego, np. w ustawie o działalności pożytku
publicznego i o wolontariacie.
7
Podstawą współpracy z organizacjami pozarządowymi jest głównie ustawa o działalności
pożytku publicznego i o wolontariacie (Ustawa z dnia 24 kwietnia 2003 r…). Ten sam akt prawny
reguluje instytucję inicjatywy lokalnej.
5
6

33955352
3

116

Bogusław Kotarba

instytucjonalno-prawnych. W dalszej części tekstu analizie poddano przejawy
zasad partnerstwa w konsultacjach społecznych oraz współpracy z organizacjami
pozarządowymi.
Tabela 1. Możliwość występowania zasad partnerstwa w wybranych działaniach (rozwiązaniach instytucjonalno-prawnych) samorządów gminnych
Działania samorządów gminnych
Zasada partnerstwa
równość partnerów wobec siebie

konsultacje
społeczne
x

oddolne budowanie partnerstw
na poziomie lokalnym
wspólne planowanie i podejmowanie
decyzji

współpraca
z organizacjami
pozarządowymi

inicjatywa
lokalna

x

x

x

x

x

fundusz
sołecki

x
x

wspólne planowanie i podejmowanie
decyzji, a następnie ich wspólne
wdrażanie

x

x

innowacyjność

x

x

x

x

x

x

x

x

x

x

x

x

kompleksowość podejmowanych
działań
zaufanie, otwartość i jawność działań

x

koncentracja na rzeczywistych
problemach społeczności lokalnych
łagodzenie konfliktów

x

poszerzanie kręgu partnerskiego

x

Źródło: opracowanie własne.

Samo istnienie możliwości nie przesądza o tym, czy i w jaki sposób zostaną
one wykorzystane. Zasada równości partnerów znajdzie odzwierciedlenie w działaniach podejmowanych przez samorząd gminny wówczas, gdy jego władze nie
będą wykorzystywać swojej dominującej pozycji w lokalnym układzie społecznym. Formalnie w relacji władze lokalne – mieszkańcy z założenia mamy do
czynienia z nierównością wynikającą z istoty władzy. Jednak przy spełnieniu
określonych warunków osiąganie celów zbiorowych nie zawsze musi następować w drodze arbitralnych decyzji. Możliwe jest dążenie do konsensusu. Służą
temu między innymi konsultacje społeczne, które pozwalają władzom poznać
preferencje mieszkańców i podjąć rozstrzygnięcie satysfakcjonujące większość.
Wiążą się one z kolejnymi zasadami partnerstwa – wspólnym planowaniem i podejmowaniem decyzji oraz łagodzeniem konfliktów. Sposób i częstotliwość przeprowadzania konsultacji oraz ich przedmioty są dobrym wskaźnikiem stosunku
władz do tej formy demokracji bezpośredniej. Wynika to z tego, że ustawodawca
pozostawił władzom w tym zakresie duży margines swobody. To one określają

33955352
3

Zasady partnerstwa w wybranych działaniach samorządów gminnych

117

tryb przeprowadzania konsultacji, jak również decydują, w jakich sprawach się
odbędą8.
Poważne traktowanie konsultacji wskazywałoby, że zasady ich przeprowadzania powinny być ustalone w statucie gminy – podstawowym dokumencie
o charakterze ustrojowym9, uchwalanym przez organ stanowiący jednostki samorządu terytorialnego. Praktyka dowodzi jednak, że takie rozwiązania nie są
raczej stosowane. Na przykład statut żadnej z gmin województwa podkarpackiego nie zawiera tego typu ustaleń10. Możliwe jest również przyjęcie generalnych
zasad w odrębnej uchwale lub też ustalenie ich na potrzeby przeprowadzenia
konsultacji w konkretnej, jednostkowej sprawie. Na 160 podkarpackich gmin tylko w 41 podjęto uchwały ustalające ogólne zasady przeprowadzania konsultacji
(Kotarba 2014, s. 203).
Niezależnie od uchwał określających zasady istotne jest również, czy w gminach odbywają się tylko (lub przeważnie) konsultacje obowiązkowe, czy też władze wykazują wolę organizowania ich w innych, istotnych dla lokalnej społeczności sprawach. Analiza uchwał podjętych na Podkarpaciu w latach 2010−2013
dowodzi, że nieobowiązkowe konsultacje odbyły się jedynie w dwóch przypadkach (dotyczyły uruchomienia kopalni piasku oraz budowy elektrowni wiatrowej)11. Dane te potwierdzają, że władze gminne nie przywiązują dużej wagi do
wykorzystania konsultacji w bieżącej działalności.
Oprócz samego faktu ustalenia zasad i trybu przeprowadzania konsultacji
nie mniej istotne jest brzmienie przyjmowanych zasad i wykorzystywanie ich
w praktyce, zwłaszcza w odniesieniu do konsultacji obowiązkowych. Na tej podstawie można stwierdzić, czy władze lokalne traktują je jako formę partnerskiego
dialogu z mieszkańcami, czy raczej jako konieczność spełnienia ustawowego wymogu. Najbardziej powszechne są konsultacje dotyczące programów współpracy
z organizacjami pozarządowymi. Obowiązek ich przeprowadzania wynika z ustawy o działalności pożytku publicznego i o wolontariacie. Konsultacje te często
są jedynie formalnością i nie mają wpływu na decyzje podejmowane przez władze (Herbst 2008, s. 16; Kotarba 2012, s. 609–610). Niejednokrotnie ograniczają się do zamieszczenia projektu programu współpracy w Biuletynie Informacji
Publicznej i wywieszenia na tablicy ogłoszeń urzędu gminy oraz wyznaczenia
terminu (czasami kilku-, kilkunastodniowego) na zgłoszenie uwag. Konsultacje
uznawane są za ważne bez względu na to, czy jakakolwiek organizacja odniesie
Z pewnymi wyjątkami, kiedy to przeprowadzenie konsultacji jest obowiązkowe.
Statut jest zbiorem samoistnych przepisów powstających z delegacji ustawowej, regulującym zadania, strukturę i sposób działania instytucji lub organizacji (Kotulski 2001, s. 38).
10
Na podstawie analizy statutów gmin (Dzienniki Urzędowe… 2014).
11
Na podstawie analizy uchwał rad gmin (Dzienniki Urzędowe… 2014). Należy jednak zastrzec, że część konsultacji w gminach, które podjęły ogólne uchwały o zasadach ich przeprowadzania, mogła się odbyć bez podejmowania specjalnej uchwały publikowanej w dzienniku urzędowym
województwa. Możliwe są również konsultacje bez oficjalnego umocowania w uchwale o randze
prawa miejscowego.
    8

    9

33955352
3

118

Bogusław Kotarba

się do przedstawionych propozycji (zob. Zarządzenie Nr 1295/13…; Zarządzenie
Nr 22/2013…; Ogłoszenie…). W tak przeprowadzanych konsultacjach trudno
doszukać się partnerskiego traktowania stron czy też wspólnego planowania i podejmowania decyzji.
Z natury konsultacje społeczne charakteryzują się jawnością i otwartością
działań, nawet jeżeli dotknięte są wskazanymi wcześniej niedoskonałościami.
Kwestia wzajemnego zaufania nie jest już taka oczywista. Można na nie patrzeć
zarówno z perspektywy władz lokalnych, jak i mieszkańców – potencjalnych
bądź rzeczywistych uczestników konsultacji. Zaufanie władz do mieszkańców
może polegać na przekonaniu o „mądrości” i słuszności wyborów dokonywanych przez mieszkańców. Taki stan sprzyjałby konsultowaniu z mieszkańcami
szerokiego wachlarza decyzji i, co więcej, uznawaniu ich wyników, nawet jeżeli
wskazania mieszkańców byłyby odmienne od oczekiwanych. Gdyby tak się działo, to równocześnie mieszkańcy nabieraliby zaufania do władz i konsultacji, gdyż
odczuwaliby, że ich głos faktycznie się liczy i udział w nich ma sens. Medialne
doniesienia o konsultacjach społecznych wskazują, że nie cieszą się one wysokim udziałem mieszkańców (Konsultacje z niską…; Konsultacje w Mniszku…;
Konsultacje w sprawie…). Oczywiście powodów niskiej frekwencji może być
o wiele więcej, ale z dużym prawdopodobieństwem można założyć, że jednym
z nich jest brak zaufania mieszkańców do tej formy dialogu z lokalnymi władzami. Liczny udział mieszkańców w konsultacjach społecznych byłby również
oznaką realizacji zasady poszerzania kręgu partnerskiego.
We współczesnych państwach demokratycznych przywiązuje się dużą wagę
do aktywizacji społeczeństwa i pobudzania zaangażowania jego członków
w sprawy społeczne i publiczne. Jedną z form wspierania aktywności społecznej
jest współpraca sektora publicznego z organizacjami pozarządowymi, będącymi
specyficznymi, współczesnymi formami samoorganizacji społecznej, integrującymi grupy obywateli, charakteryzującymi się względnie dojrzałą tożsamością
społeczną, określonym stopniem zorganizowania, prywatnym charakterem inicjatywy, dobrowolnością uczestnictwa, niezależnością i niekomercyjnością (Gliński
2006, s. 8). W dużej części ta współpraca toczy się na poziomie samorządów
terytorialnych, zwłaszcza gminnych.
Współpraca samorządów gminnych z organizacjami pozarządowymi powinna być12 nacechowana zasadami partnerstwa. Przestrzeganie tych zasad w dużej
mierze zależy od woli lokalnych władz. Na przykład zasada równości partnerów
wobec siebie może być realizowana wówczas, kiedy samorząd nie wykorzystuje swojej uprzywilejowanej pozycji, wynikającej z faktu, że władze mogą, lecz
nie muszą zlecić do realizacji określone zadania organizacjom pozarządowym.
12
Wynika to z ustawy, w której zapisano, że współpraca „odbywa się na zasadach: pomocniczości, suwerenności stron, partnerstwa [podkreślenie B.K.], efektywności, uczciwej konkurencji
i jawności” – art. 5 ust. 3. ustawy o działalności pożytku publicznego (Ustawa z dnia 24 kwietnia
2003 r…).

33955352
3

Zasady partnerstwa w wybranych działaniach samorządów gminnych

119

Potwierdzeniem równoprawnego traktowania stron jest również jakość konsultowania programów współpracy z organizacjami pozarządowymi. Jak już wspomniano, niektóre samorządy traktują je jako formalność, co dowodzi, że nie liczą
się z opinią partnerów, a tym samym nie przestrzegają zasady równości stron.
We współpracy z organizacjami pozarządowymi może znaleźć swoje miejsce zasada oddolnego budowania partnerstw na poziomie lokalnym. Sprzyja jej
przepis ustawy, który przewiduje, że organizacja pozarządowa może z własnej
inicjatywy złożyć wniosek o realizację zadania publicznego (art. 12). Przyjęcie
takiej oferty przez władze lokalne i nawiązanie współpracy jest potwierdzeniem
realizacji tej zasady. Jednocześnie taki tryb nawiązania współdziałania może
odzwierciedlać zasadę koncentracji na rzeczywistych problemach społeczności
lokalnych, gdyż to mieszkańcy (zorganizowani), znający najlepiej problemy swojego środowiska, proponują podjęcie odpowiednich działań.
Rzeczywiste skonsultowanie programu współpracy z organizacjami pozarządowymi, a następnie zlecenie im do realizacji określonych zadań, to stosowanie zasady wspólnego planowania i podejmowania decyzji oraz ich wspólnego
wdrażania. Wydaje się, że wspólne wdrażanie podjętych decyzji, czyli w tym
przypadku wspólne wykonywanie zleconego zadania, to sprzeczność. Jednak należy mieć na uwadze, że samorząd gminny, zlecając zadanie, nie pozbywa się
odpowiedzialności za jego realizację. Chociaż operacyjnie zleconego zadania nie
wykonuje, to podejmuje pewne czynności (np. przeprowadzenie procedury konkursowej, rozliczenia finansowe, ocena merytoryczna wykonania zadania), tym
samym uczestniczy w implementacji wspólnych decyzji.
Angażowanie w realizację zadań gminy szerszego kręgu osób niż tylko zatrudnione w jej jednostkach organizacyjnych sprzyja jeszcze jednej zasadzie partnerstwa − innowacyjności. Członkowie organizacji pozarządowych reprezentują różne profesje i odgrywają różne role społeczne. Tym samym stanowią zbiór
osób, które mogą wnieść pozaadministracyjne doświadczenie oraz nowatorskie
metody realizacji zadań publicznych. Jednocześnie zwiększanie liczby powierzanych do realizacji zadań gminy w naturalny sposób powoduje wzrost liczby zaangażowanych osób i organizacji, czyli jest przejawem zasady poszerzania kręgu
partnerskiego.
Mimo istnienia instytucjonalno-prawnych warunków do współpracy samorządów terytorialnych z organizacjami pozarządowymi skala tej współpracy mierzona zaangażowaniem finansowym gmin nie jest duża (chociaż nakłady na nią
systematycznie rosną − od około 600 mln zł w roku 2004 do 1,6 mld w 2011 r.)
(Adamiak 2013, s. 37). Występuje tu zróżnicowanie zarówno pomiędzy poszczególnymi rodzajami gmin, jak i pomiędzy województwami. W 2011 r. w gminach
wiejskich dotacje dla organizacji pozarządowych wyniosły średnio 0,4% wydatków, w gminach miejsko-wiejskich – 0,7%, w miejskich zaś – 0,9%. Jeżeli chodzi o dane na poziomie województw, to średnia dotacji gmin wahała się od 0,2%
(mazowieckie) do 1,0% (opolskie) (ibidem, s. 39).

33955352
3

120

Bogusław Kotarba

Jeżeli chodzi o jakość współpracy, to jak wykazały badania przeprowadzone
przez Fundację Wspomagania Wsi13, członkowie 44% badanych organizacji nie
umieli jednoznacznie pozytywnie bądź negatywnie ocenić współpracy z samorządem lokalnym. Pozytywnie tę współpracę oceniło 37% badanych, negatywnie zaś
− 19%. Respondenci wyrażali również swoje oczekiwania wobec samorządów:
79% spośród nich chciałoby, żeby samorząd uwzględniał opinię organizacji społecznych przy podejmowaniu decyzji, a 66% było zdania, że powinien zasięgać
opinii organizacji społecznych w wybranych sprawach (Współpraca… 2011, s. 8,
12). Jest to kolejny dowód na niedocenianie przez władze lokalne konsultacji
i nie najwyższy poziom jakości współpracy z trzecim sektorem.
Podsumowanie
Partnerstwa mogą być przydatną formą współpracy samorządów gminnych
z mieszkańcami i wsparciem realizacji lokalnej polityki rozwoju. Specyfika funkcjonowania samorządów terytorialnych jako podmiotów administracji publicznej
powoduje, że ich swobodne angażowanie w dowolny typ partnerstwa jest utrudnione. Wskazane w artykule uwarunkowania sprzyjają angażowaniu się samorządów raczej w partnerstwa o sformalizowanej strukturze. Jednak oprócz takiego
zaangażowania istnieją możliwości podejmowania działań, w których istotną,
pozytywną rolę odgrywają zasady charakterystyczne dla partnerstw. Poza tymi,
w których stosowanie takich zasad ma zupełnie nieformalny charakter i zależy głównie od kultury politycznej decydentów, istnieją również takie, które są
zinstytucjonalizowane i mają umocowanie w rozwiązaniach prawnych. Należą
do nich przede wszystkim konsultacje społeczne, współpraca z organizacjami
pozarządowymi, inicjatywa lokalna, a w gminach wiejskich fundusz sołecki.
Przeprowadzona analiza potwierdza postawioną tezę, że mimo istnienia w Polsce
rozwiązań instytucjonalno-prawnych sprzyjających stosowaniu zasad charakterystycznych dla partnerstw część władz lokalnych wykorzystuje je w sposób niepełny lub wręcz całkowicie rezygnuje z ich stosowania. Świadczy o tym między
innymi liczba i jakość przeprowadzanych konsultacji społecznych, jak również
zakres współpracy z organizacjami pozarządowymi.
Bibliografia
Adamiak P. i in. 2013, Współpraca w obszarze kultury – samorządy, publiczne instytucje
kultury, organizacje pozarządowe, Warszawa: Ministerstwo Kultury i Dziedzictwa
Narodowego, http://www.ngo.pl/files/wiadomosci.ngo.pl/public/dokumenty_2009/
kultura_raport.pdf (20.07.2014).
Badania ankietowe przeprowadzono w 2011 r. na próbie 5000 organizacji z całego kraju. Na
ankietę odpowiedziało 448 organizacji (Współpraca… 2011).
13

33955352
3

Zasady partnerstwa w wybranych działaniach samorządów gminnych

121

Barańska B. i in. 2011, Dialog społeczny i tworzenie partnerstw na rzecz rynku pracy,
Katowice: Wojewódzki Urząd Pracy, http://www.rozmawiajmy.wup-katowice.pl/__
data/assets/pdf_file/0019/2278/WUP_DIALOG_internet.pdf (26.06.2014).
Dzienniki Urzędowe Województwa Podkarpackiego, System Informacji Prawnej Lex,
Wolters Kluwer SA 2014.
Gliński P. 2006, Style działań organizacji pozarządowych w Polsce. Grupy interesu czy
pożytku publicznego?, Warszawa: Wydawnictwo Instytutu Filozofii i Socjologii PAN,
http://biblioteka.kijowski.pl/glinski%20piotr/grupy.pdf (28.07.2014).
Goszczyński W. 2008, Kształtowanie synergicznych form kapitału społecznego jako warunek prawidłowej aktywizacji społeczności lokalnych na przykładzie pilotażowego
programu LEADER+ [w:] H. Podedworna, P. Ruszkowski (red.), Społeczne aspekty
zrównoważonego rozwoju wsi w Polsce. Partycypacja lokalna i kapitał społeczny,
Warszawa: Wydawnictwo Naukowe Scholar.
Henzler P. 2009, Partnerstwo to ludzie. O czym nie można zapomnieć planując pracę partnerską [w:] B. Skrzypczak, M. Grygorczyk (red.), Pomiędzy tożsamością
a skutecznością: dobre praktyki społecznego konstruowania partnerstw lokalnych,
Warszawa: Stowarzyszenie CAL.
Herbst J. 2008, Współpraca organizacji pozarządowych i administracji publicznej
w Polsce 2008 – bilans czterech lat, Warszawa: Stowarzyszenie Klon/Jawor.
Konsultacje w Mniszku z niską frekwencją, 7 dni Grudziądz, http://grudziadz.7dni.
pl/311516,Konsultacje-w-Mniszku-z-niska-frekwencja.html (29.07.2014).
Konsultacje w sprawie galerii handlowej GTC. Frekwencja – pół sali, Tu Białołęka.
pl, http://tustolica.pl/konsultacje-w-sprawie-galerii-handlowej-gtc-frekwencja-polsali_65604 (29.07.2014);
Konsultacje z niską frekwencją, Radio Opole, http://www.radio.opole.pl/2014/kwiecien/
wiadomosci/slaba-frekwencja-prudnickich-konsultacji.html (29.07.2014).
Kotarba B. 2012, Wpływ samorządów gminnych powiatu rzeszowskiego na zmianę
poziomu aktywności społeczności wiejskich – studium przypadku [w:] F. Kampka,
S. Stępka (red.), Wieś i ruch ludowy w Polsce i Europie, t. 2, Warszawa: Muzeum
Historii Polskiego Ruchu Ludowego.
Kotarba B. 2013, Rola współpracy samorządów gminnych mikroregionu „Dolina
Strugu” w budowie społeczności obywatelskiej [w:] P. Romaniuk, C. Bugdalski (red.),
Samorząd terytorialny – wspólnota polityczna czy obywatelska?, Bielsko-Biała:
Wyższa Szkoła Ekonomiczno-Humanistyczna.
Kotarba B. 2014, Pobudzanie i wspieranie aktywności mieszkańców przez samorządy
gminne [w:] E. Trafiałek (red.), Innowacje w polityce społecznej XXI wieku: przedsiębiorczość, zmiana, rozwój, polityka socjalna, Katowice: Wydawnictwo Naukowe
Śląsk.
Kotulski M. 2001, Akty prawa miejscowego stanowione przez samorząd terytorialny,
„Samorząd Terytorialny” 11.
LEADER. Poradnik dla doradców rolnych, 2009, Kraków: Centrum Doradztwa
Rolniczego w Brwinowie. Oddział.
Ogłoszenie o konsultacjach z organizacjami pozarządowymi na terenie Gminy
Stare Babice, http://www.stare-babice.pl/pl/news/konsultacje-programu-wsp%C3%B3%C5%82pracy (26.06.2014).
Raport końcowy z konsultacji społecznych w Krakowie, 2014, Kraków: Urząd Miasta
Krakowa, http://www.dialogspoleczny.krakow.pl/files/objects/7018/35/Raport%20
z%20konsultacji%20-metro%20monitoring%20sciezki.pdf (29.07.2014).

33955352
3

122

Bogusław Kotarba

Sobolewski A. i in. 2007, Przez współpracę do sukcesu, Warszawa: Ministerstwo Pracy
i Polityki Społecznej.
Ustawa z dnia 19 grudnia 2008 r. o partnerstwie publiczno-prywatnym, DzU z 2009 r.,
Nr 19, poz. 100 z późn. zm.
Ustawa z dnia 20 lutego 2009 r. o funduszu sołeckim, DzU z 2009 r., Nr 52, poz. 420
z późn. zm.
Ustawa z dnia 24 kwietnia 2003 r. o działalności pożytku publicznego i o wolontariacie,
tekst jedn. DzU z 2010 r., Nr 234, poz. 1536 z późn. zm.
Ustawa z dnia 5 czerwca 1998 r. o samorządzie powiatowym, tekst jedn. DzU z 2013 r.,
poz. 595 z późn. zm.
Ustawa z dnia 5 czerwca 1998 r. o samorządzie województwa, tekst jedn. DzU z 2013 r.,
poz. 596 z późn. zm.
Ustawa z dnia 7 kwietnia 1989 r. Prawo o stowarzyszeniach, tekst jedn. DzU z 2001 r.,
Nr 79, poz. 855 z późn. zm.
Ustawa z dnia 7 marca 2007 r. o wspieraniu rozwoju obszarów wiejskich z udziałem
środków Europejskiego Funduszu Rolnego na rzecz Rozwoju Obszarów Wiejskich,
tekst jedn. DzU z 2013 r., poz. 173.
Ustawa z dnia 8 marca 1990 r. o samorządzie gminnym, tekst jedn. DzU z 2013 r., poz.
594 z późn. zm.
Współpraca organizacji pozarządowych z samorządem terytorialnym. Wyniki badania ankietowego 2011, Warszawa: Fundacja Wspomagania Wsi, http://www.witrynawiejska.
org.pl/repository/mar2012/raport.pdf (27.07.2014).
Zarządzenie Nr 1295/13 Burmistrza Głubczyc z dnia 23 września 2013 r. w sprawie przeprowadzenia konsultacji Programu współpracy Gminy Głubczyce z organizacjami
pozarządowymi w 2014 roku.
Zarządzenie Nr 22/2013 Wójta Gminy Modliborzyce z dnia 8 października 2013 roku
w sprawie przeprowadzenia konsultacji społecznych projektu Programu współpracy
Gminy Modliborzyce z organizacjami pozarządowymi na rok 2014.
Ziomek A. 2009, Partnerstwa lokalne w Polsce – uwarunkowania i kierunki rozwoju [w:] B. Skrzypczak, M. Grygorczyk (red.), Pomiędzy tożsamością a skutecznością: dobre praktyki społecznego konstruowania partnerstw lokalnych, Warszawa:
Stowarzyszenie CAL.

33955352
3

Agnieszka Pawłowska, Anna Gąsior-Niemiec

Samorząd terytorialny jako architekt koalicji
na rzecz rozwoju lokalnego1

Wstęp
Samorząd gminny odpowiada za świadczenie blisko 70% wszystkich usług
publicznych w Polsce. To poważny ciężar organizacyjny i finansowy, który spoczywa na organach władz publicznych bez względu na wielkość i zasobność zarządzanych przez nie jednostek administracyjnych. Polskie gminy są zamieszkiwane średnio przez 15,5 tys. osób. Jednak aż 1967 spośród ich całkowitej liczby
wynoszącej 2479 liczy mniej niż 15 tys. mieszkańców. Rośnie liczba gmin, w których liczba ludności nie przekracza 2 tys. osób (GUS 2013, s. 46, 48). Zwłaszcza
samodzielność tych najmniejszych gmin często ma wymiar jedynie prawno-polityczny, gdyż ani finansowo, ani organizacyjnie nie są one w stanie podołać obowiązkom związanym z wykonywaniem nawet podstawowych zadań publicznych.
Tymczasem rola samorządu terytorialnego obecnie wykracza już poza rutynowe świadczenie usług publicznych. Definiowanie funkcji współczesnych samorządów cechuje swoisty holizm, uzasadniony na gruncie nowego paradygmatu
rozwoju terytorialnego, w którym akcentuje się wielowymiarowość podmiotową
i przedmiotową działań podejmowanych na poszczególnych szczeblach administracji publicznej. Wielowymiarowość podmiotowa implikuje współdziałanie
rozmaitych podmiotów publicznych i niepublicznych, ukierunkowane na rozwiązywanie lokalnych i regionalnych problemów społeczno-gospodarczych.
Wielowymiarowość przedmiotowa odnosi się zaś do konieczności uwzględniania
w procesie formułowania polityk publicznych różnych aspektów życia społeczności terytorialnych.
Szczególnej wagi nabiera kwestia wielowymiarowości w planowaniu i implementacji nowoczesnej polityki rozwoju, która nie podlega już prostej delimitacji:
ani w wymiarze przestrzennym, ani przedmiotowym. Przyczyną jest nie tylko
względna umowność granic jednostek podziału terytorialnego, lecz także wzrastająca mobilność mieszkańców, nasilająca się tendencja do „odmiejscawiania”
zatrudnienia i deterytorializacji prowadzenia działalności gospodarczej, a także
Praca naukowa finansowana ze środków budżetowych na naukę w latach 2010–2013 jako
projekt badawczy nr N N114 250039.
1

33955352
3

124

Agnieszka Pawłowska, Anna Gąsior-Niemiec

świadczenia wielu usług, w tym publicznych. Wszystkie te czynniki wpływają
na postrzeganie granic między jednostkami podziału terytorialnego, które uznaje
się za coraz bardziej przenikalne. Dla władz samorządowych oznacza to nowe
wyzwania, między innymi związane ze stanowieniem prawa miejscowego i budowaniem struktur wspierających procesy rozwojowe.
Rozwój lokalny nie jest już jednak postrzegany wyłącznie przez pryzmat działalności gospodarczej, a polityka rozwoju jako zespół działań ukierunkowanych
tylko na podniesienie ekonomicznej atrakcyjności danej jednostki terytorialnej.
Przedsiębiorcy i inwestorzy coraz częściej oczekują bowiem nie tylko możliwości maksymalizowania zysków, ale również wysokiej jakości warunków do życia
w ładnym i przyjaznym otoczeniu, z usługami publicznymi na wysokim poziomie oraz dostępem do szerokiej oferty rekreacyjnej i kulturalnej. Oczekiwania
aktorów gospodarczych stają się tym samym coraz bardziej zbieżne z potrzebami
społeczności lokalnych, co znajduje przełożenie w nowych koncepcjach polityki
rozwoju.
Jednak w gminach małych, w szczególności wiejskich, prowadzenie polityki ukierunkowanej na inwestowanie w różnorodne czynniki i aspekty procesów
rozwojowych może być trudne pod względem organizacyjnym i/lub wręcz niemożliwe z powodu ograniczeń finansowych. W takich przypadkach władze publiczne muszą zdecydowanie przedefiniować swoją dotychczasową rolę: z podmiotu władczego ewoluując w kierunku podmiotu animującego i koordynującego
działania szerszego spektrum aktorów. Umiejętnie budując lokalne koalicje na
rzecz rozwoju i wzmacniając sieci o zasięgu ponadlokalnym, każdy samorząd
terytorialny ma szansę skutecznie realizować politykę rozwoju. Wykorzystanie
tej szansy jest wszakże uwarunkowane stworzeniem warunków pobudzających
udział mieszkańców w decydowaniu o kierunkach i drogach rozwoju2.
Właśnie tej roli samorządu lokalnego jest poświęcony niniejszy artykuł. Jego
celem jest ukazanie możliwości i doświadczeń lokalnych władz publicznych
w roli podmiotów inspirujących powstawanie sieci i/lub koalicji rozmaitych aktorów, zmierzających do zdynamizowania rozwoju społeczności lokalnej. Ta rola
samorządu terytorialnego zostanie przedstawiona na przykładzie Lokalnych Grup
Działania (LGD), ze szczególnym uwzględnieniem wyników badań empirycznych prowadzonych na obszarze województwa podkarpackiego. Zdaniem autorek
LGD są dobrym przykładem potencjału tkwiącego w koalicjach zawiązywanych
przez lokalnych aktorów na rzecz przynajmniej częściowego przezwyciężenia
– w dłuższym czasie – trudności związanych z ograniczeniami finansowymi
i organizacyjnymi gmin w zakresie realizacji polityki rozwoju terytorialnego.
Koalicje tego typu są komponentem modelu rozwoju lokalnego kierowanego
przez społeczność (RLKS). Ich wartością dodaną jest wzrost zainteresowania
W teorii podejście to określa się obecnie mianem „rozwoju lokalnego kierowanego przez
społeczność”, dalej RLKS – z ang. Community-led Local Development (CLLD).
2

33955352
3

Samorząd terytorialny jako architekt koalicji na rzecz rozwoju lokalnego

125

i podniesienie poziomu zaangażowania mieszkańców w działania prowadzone
na rzecz rozwoju zamieszkiwanego przez nich terytorium.
Treść artykułu została uporządkowana w następujący sposób: w jego pierwszej części przedstawiono nowe podejścia do definiowania pojęcia rozwoju lokalnego i związane z nim koncepcje działań leżących w kompetencjach samorządu. Dalej scharakteryzowana została inicjatywa wspólnotowa LEADER, której
rezultatem są, między innymi, LGD ujmowane w kategoriach koalicji na rzecz
rozwoju lokalnego. Kolejna część studium koncentruje się na zaangażowaniu samorządowych gmin w tworzenie i funkcjonowanie tych koalicji, wykorzystując
wyniki badań prowadzonych w województwie podkarpackim. Doświadczenia
LGD są omawiane w kontekście nowej perspektywy programowania funduszy
UE (2014–2020), w ramach której dotychczasowy program LEADER (IV oś
Programu Rozwoju Obszarów Wiejskich) przyjął postać RLKS. Artykuł zamykają wnioski.
Rozwój lokalny jako zadanie władz samorządowych
Jak podkreśla Andrzej Sobczyk, obecnie głównym czynnikiem rozwoju lokalnego jest „potencjał endogeniczny, którego mobilizowanie zapewnia trwałą
dynamikę rozwoju” (Sobczyk 2012, s. 126). Definiowanie rozwoju lokalnego
przez pryzmat mobilizacji potencjału endogenicznego umiejscawia podejście
A. Sobczyka w pierwszej grupie definicji rozwoju lokalnego wyodrębnionej
przez Agnieszkę Ziomek, która wyróżniła: 1) definicje odnoszące się do celowej
aktywności mieszkańców, samorządów lokalnych i innych aktorów lokalnych;
2) definicje dotyczące podnoszenia efektywności gospodarczej w regionie przez
mobilizację zasobów kapitałowych i rzeczowych (Ziomek 2010, s. 181).
Z kolei Adam Szewczuk określa rozwój lokalny – odwołując się do definicji
sformułowanej przez Ryszarda Brola – jako „zharmonizowane i systematyczne działanie społeczności lokalnej, władzy lokalnej oraz pozostałych podmiotów funkcjonujących w gminie” zmierzające do „kreowania nowych i poprawy
istniejących walorów użytkowych gminy, tworzenia korzystnych warunków dla
lokalnej gospodarki i przedsiębiorczości oraz zapewnienia ładu przestrzennego
i ekologicznego” (Szewczuk i in. 2011, s. 21–23). Podkreślić należy „terytorialny” charakter tak rozumianego rozwoju lokalnego, który – inaczej niż rozwój
sektorowy – jest ukierunkowany jednocześnie na cechy gospodarcze, przestrzenne i kulturowe danego układu terytorialnego oraz uwzględnia potrzeby mieszkańców tego układu i prezentowaną przez nich hierarchię wartości (Sobczyk 2010,
s. 126).
Integralną cechą tak definiowanego rozwoju lokalnego są jego aktorzy
i uczestnicy manifestujący swoją odrębność i autonomiczność w charakterze
społeczności związanej z danym obszarem przez aktywny udział w decydowaniu o kierunkach rozwoju oraz angażowanie się w działania zmierzające do

33955352
3

126

Agnieszka Pawłowska, Anna Gąsior-Niemiec

osiągnięcia celów rozwojowych. Jak podkreśla A. Szewczuk, „rozwój lokalny
jest nie tylko funkcją różnorodnych działań rozproszonych podmiotów, lecz także
procesem współpracy” (Szewczuk i in. 2011, s. 24). A zatem umiejętność współpracy, łączenia różnych interesów i koordynowania wysiłków na rzecz społeczności lokalnej jest wartością, która współcześnie – oprócz innych wartości niematerialnych – w znacznym stopniu decyduje o kształcie i tempie rozwoju lokalnego.
Zasadniczą rolę w procesach rozwojowych odgrywają organy lokalnych
władz publicznych, w Polsce wyposażone w kompetencje umożliwiające wspieranie na różne sposoby aktywności zmierzającej do podniesienia dobrostanu
mieszkańców. Trzeba zaznaczyć, że w odniesieniu do gmin ustawa nie wskazuje
dosłownie rozwoju lokalnego jako zadania własnego. Jednak wśród przykładowo
wymienionych 22 zadań związanych z zaspokajaniem potrzeb wspólnoty lokalnej
trudno znaleźć takie, które w bezpośredni lub pośredni sposób nie dotyczyłyby
problematyki rozwoju (art. 7 ustawy o samorządzie gminnym – Ustawa z dnia
8 marca 1990 r…). Ponadto w art. 6 przedmiotowej ustawy przyznaje się gminom
wszystkie te zadania, które nie zostały explicite przekazane innym podmiotom.
Tak więc samorząd gminny ma znaczną swobodę – w sensie prawnym – podejmowania działań o charakterze rozwojowym.
W bardziej jednoznaczny, chociaż jednocześnie ograniczony sposób ustawodawca wypowiedział się o zadaniach gminy w zakresie rozwoju w ustawie z dnia
6 grudnia 2006 r. o zasadach prowadzenia polityki rozwoju (w art. 3, w którym
wskazał, że politykę rozwoju prowadzą: Rada Ministrów, samorząd województwa oraz samorząd powiatowy i gminny). Przepisy obu przywołanych ustaw nie
wyczerpują oczywiście podstaw prawnych prowadzenia przez samorząd gminny
aktywności ukierunkowanej na rozwój lokalny. W wymiarze prawnym, politycznym i społecznym nie ulega wątpliwości, że samorząd jest w Polsce kluczowym
aktorem rozwoju lokalnego, będąc podmiotem, który odpowiada za dynamikę
i skutki rozwoju także ze względu na swoją strategiczną pozycję w prorozwojowych sieciach i koalicjach tworzonych na danym terytorium. Jednym z przykładów koalicji prorozwojowych powoływanych przez lokalnych interesariuszy są
Lokalne Grupy Działania powstające na obszarach wiejskich państw członkowskich Unii Europejskiej w wyniku realizacji inicjatywy wspólnotowej LEADER.
Lokalne Grupy Działania jako koalicje na rzecz rozwoju lokalnego
Inicjatywa wspólnotowa LEADER3 została zapoczątkowana w 1991 r.
Stanowiła ona zasadniczy element wdrażania zintegrowanego podejścia do rozwoju obszarów wiejskich. Przyjęto wówczas założenie, że rozwój ten powinien
mieć charakter endogenny. LEADER miał zaś przyczynić się do stworzenia
LEADER – Liaison Entre Actions de Développement de l’Économie Rurale – Powiązania
Pomiędzy Działaniami na rzecz Rozwoju Obszarów Wiejskich.
3

33955352
3

Samorząd terytorialny jako architekt koalicji na rzecz rozwoju lokalnego

127

warunków zachęcających mieszkańców do udziału w lokalnych przedsięwzięciach rozwojowych – zwłaszcza tych o charakterze innowacyjnym i wielokierunkowym. Co ważne, wdrażaniu nowych rozwiązań technologicznych i infrastrukturalnych miała jednak towarzyszyć troska o zasoby naturalne, lokalne tradycje
i dziedzictwo kulturalne (Podejście… 2006, s. 6).
Wdrażanie pierwszej serii działań na rzecz inicjatywy LEADER, finansowanej ze środków strukturalnych UE, zostało zakończone w 1993 r. W latach
1994–1999 skalę działań zwiększono, realizując program LEADER II, określany
również mianem LEADER+. Ten program był kontynuowany do 2006 r. Już od
2004 r. stał się on dostępny (w ograniczonym wymiarze) dla nowych państw
członkowskich takich jak Polska. W latach 2007–2013 program LEADER został
w pełni zintegrowany z krajowymi programami rozwoju obszarów wiejskich.
W Polsce został on włączony do Programu Rozwoju Obszarów Wiejskich jako
oś IV współfinansowana z Europejskiego Funduszu Rolnego na rzecz Rozwoju
Obszarów Wiejskich.
Trzeba wyraźnie podkreślić, że LEADER to nie tylko kolejny program UE,
lecz cała metodologia związana z realizacją działań prorozwojowych – początkowo wyłącznie na obszarach wiejskich. W konsekwencji obecnie mówi się o „podejściu LEADER”, mając na myśli specyficzny sposób programowania i realizacji działań pobudzających rozwój, już nie tylko na obszarach wiejskich, ale także
zurbanizowanych. Podejście LEADER charakteryzuje się następującymi cechami
(ibidem, s. 8–14):
1) terytorialnością – przedsięwzięcia są realizowane na obszarze stosunkowo
małym i jednolitym pod względem gospodarczym, społecznym i kulturowym. Jego mieszkańcy dzielą wspólną tradycję, doświadczenia, potrzeby
i oczekiwania;
2) oddolnością, czyli rozwiązaniami instytucjonalnymi umożliwiającymi mieszkańcom wyrażanie ich rzeczywistych potrzeb i oczekiwań oraz stwarzającymi
im warunki do podejmowania samodzielnych działań, a także włączającymi
ich w określanie kierunków rozwoju lokalnego zawartych w dokumentach
strategicznych (Lokalnych Strategiach Rozwoju);
3) partnerstwem aktorów reprezentujących sektor publiczny, społeczny oraz
gospodarczy, realizowanym w ramach Lokalnych Grup Działania. Chcąc
uniknąć zwyczajowego zdominowania tych nowych partnerstw przez interesariuszy publicznych dysponujących większymi zasobami finansowymi, organizacyjnymi i ludzkimi oraz przewagą wynikającą z doświadczenia w realizacji projektów europejskich, wprowadzono zasadę wymagającą uczestnictwa
co najmniej 50% podmiotów społecznych i gospodarczych zarówno wśród
członków, jak i w organach LGD;
4) innowacyjnością projektów, które mają służyć tworzeniu nowych produktów,
usług czy rozwiązań organizacyjnych;

33955352
3

128

Agnieszka Pawłowska, Anna Gąsior-Niemiec

5) wielosektorowością i integralnością przedsięwzięć rozwojowych. Projekty realizowane w ramach programu LEADER mają być wzajemnie komplementarne oraz w równym stopniu ukierunkowane na wszystkie płaszczyzny rozwoju;
6) tworzeniem lokalnych sieci współpracy jako płaszczyzn wymiany informacji,
doświadczeń i zasobów pomiędzy interesariuszami oraz prowadzenia debaty
nad najbardziej pożądanymi kierunkami rozwoju lokalnego;
7) współpracą pomiędzy sieciami lokalnymi w ramach tego samego regionu, różnych regionów i państw – innymi słowy, tworzeniem sieci sieci.
W kategoriach pragmatycznych program LEADER stworzył wyjątkową okazję dla gmin, które mogły dzięki niemu uzyskać dodatkowe środki na lokalne
przedsięwzięcia prorozwojowe. Warunkiem koniecznym wykorzystania tej okazji
było jednak powołanie do życia lokalnej koalicji w postaci LGD – w latach 2007–
2013 działało ich w Polsce aż 338. Wszędzie tam, gdzie nie znalazł się inny silny
interesariusz, to samorząd był inicjatorem powstania LGD. Każda LGD obejmuje
obszar co najmniej dwóch gmin wiejskich lub miejsko-wiejskich (z wyłączeniem
miast liczących ponad 20 tys. mieszkańców), zamieszkiwany przez zbiorowość
liczącą 10–150 tys. osób (Program… 2007, s. 329–330). O skali popularności
LEADER-a świadczy to, że LGD obejmują swym zasięgiem 93,22% obszaru
kraju uprawnionego do korzystania ze wsparcia tego programu (278 235,7 km2)
oraz 16 877 180 mieszkańców Polski, tj. 91,29% ludności wiejskiej (44,27%
ogółu Polaków) (Oś… 2009, s. 6–7).
LGD działają na podstawie przepisów ustawy z dnia 7 marca 2007 r. o wspieraniu rozwoju obszarów wiejskich z udziałem środków Europejskiego Funduszu
Rolnego na rzecz Rozwoju Obszarów Wiejskich (Ustawa z dnia 7 marca
2007 r…). Pod względem prawno-organizacyjnym są one na ogół zarejestrowane
w postaci tzw. stowarzyszeń specjalnych. Mają osobowość prawną, statut i organy wewnętrzne: walne zebranie członków, zarząd i komisję rewizyjną (podobnie
jak stowarzyszenia powstające na podstawie przepisów ustawy – Prawo o stowarzyszeniach (Ustawa z dnia 7 kwietnia 1989 r…) oraz radę, której zadaniem
jest ocenianie wniosków projektowych zgłaszanych do finansowania ze środków
EFRROW za pośrednictwem LGD. Od innych stowarzyszeń LGD odróżnia też
organ nadzoru, którym jest marszałek województwa właściwy dla obszaru działania danej LGD.
Opisany sposób instytucjonalizacji LGD daje im mocne podstawy do reprezentowania i artykułowania interesów terytorialnych. Nakłada na nie jednak
również różnorakie ograniczenia. Na przykład będąc osobami prawnymi operującymi głównie za pośrednictwem środków publicznych, mają one obowiązek zachowania przejrzystości działań, informowania o decyzjach i ich konsultowania
z lokalnymi społecznościami na zasadach identycznych jak podmioty publiczne.
Z kolei zasady wielosektorowości, partnerstwa i sieciowania, które są ustawowo
wpisane w konstrukcję LGD, mogą zderzać się z oczekiwaniami wiązanymi z ich

33955352
3

Samorząd terytorialny jako architekt koalicji na rzecz rozwoju lokalnego

129

oddolnością, gdyż w znacznym stopniu ograniczają dowolność w doborze członków i determinują zakres ich udziału w procesie decyzyjnym.
Tego rodzaju ograniczenia można uznać za zasadne, zważywszy na brak tradycji współpracy międzysektorowej na obszarach wiejskich w Polsce. Wymóg
spełnienia ustawowo określonych warunków w tym zakresie jest tłumaczony koniecznością wdrożenia metodologii kształtowania lokalnych koalicji różnorodnych interesariuszy, którzy winni dostrzec także własną korzyść w przedsięwzięciach realizowanych na rzecz całej wspólnoty. W chwili obecnej interesariuszem,
który w pełni identyfikuje swoje działania z interesem społeczności lokalnej, są
jedynie lokalne władze publiczne. Udziałowi władz samorządowych w powoływaniu LGD jako koalicji na rzecz lokalnego rozwoju zostanie więc poświęcona
kolejna część artykułu, przedstawiająca wyniki badań empirycznych prowadzonych w latach 2010–2013.
Samorząd lokalny jako interesariusz
w Lokalnych Grupach Działania
Przedmiotem badań były wszystkie LGD z województwa podkarpackiego.
Badania miały charakter ilościowy – kwestionariusze ankiet kierowane do członków LGD – oraz jakościowy – przeprowadzono wywiady z wybranymi członkami w wyselekcjonowanych LGD. Ostatecznie w badaniach ilościowych udział
wzięło 518 respondentów (33% wszystkich członków LGD zidentyfikowanych
przed badaniem) z 26 grup. W badaniach jakościowych wzięło udział 75 osób
reprezentujących przede wszystkim zarządy, rady oraz biura LGD.
W badanych LGD członkowie reprezentujący organizacje społeczne, biznes,
siebie jako osoby fizyczne oraz inne niepubliczne kategorie stanowili łącznie
63,9% respondentów, podczas gdy przedstawiciele sektora publicznego stanowili
28% respondentów (tabela 1).
Tabela 1. Udział różnych podmiotów wśród respondentów (%)
Jednostki samorządu terytorialnego

26,6

Związki samorządowe

1,4

Organizacje społeczne

19,7

Podmioty gospodarcze

8,1

Osoby fizyczne

34,4

Inne

1,7

Brak danych

8,1

Źródło: Pawłowska i in. 2014, s. 153.

Respondenci sygnalizowali problemy związane z pozyskaniem do LGD
członków z innych sektorów niż publiczny. Nieliczna reprezentacja podmiotów

33955352
3

130

Agnieszka Pawłowska, Anna Gąsior-Niemiec

gospodarczych może świadczyć o bardzo słabej identyfikacji interesów lokalnego
biznesu z działaniami na rzecz szerszej społeczności. Ponadto udział przedsiębiorców w LGD ma zwykle tylko wymiar formalny: nie angażują się oni aktywnie
w przedsięwzięcia autoryzowane przez te koalicje, mimo że – z racji wymogów
ustawowych – zasiadają w organach LGD. Poważnym problemem jest – wspominane w niektórych wywiadach i potwierdzone wynikami badań prowadzonych
w ramach innych projektów (Halamska i in. 2010, s. 104–119; Furmankiewicz
2013, s. 71–89) – manipulowanie przynależnością do sektora.
Chodzi o sytuacje, gdy członek LGD, formalnie reprezentujący w niej organizację społeczną lub biznes, mógł być zarazem pracownikiem urzędu gminy, jednostki budżetowej gminy bądź radnym gminnym. Takie osoby było łatwo
pozyskać do LGD z uwagi na ich powiązania zawodowe z samorządem lokalnym, wykorzystując przy tym ich pozazawodową aktywność jako „szyld”, pod
którym występują w LGD. Z jednej strony takie praktyki z pewnością redukują
zakres reprezentacji interesów lokalnych, ograniczając inkluzyjny charakter koalicji utworzonej w ramach LGD. Ułomna reprezentacja interesariuszy z innych
sektorów aniżeli publiczny pogłębia problem ich tradycyjnie słabego wpływu
na decyzje dotyczące kierunków lokalnego rozwoju. Poza tym manipulowanie
przynależnością sektorową może być odczytywane jako próba zachowania lub
powiększenia zakresu wpływu władz gminnych przez podporządkowanie LGD
ich celom i interesom.
Jednak z drugiej strony warto zwrócić uwagę, że opisana powyżej sytuacja
może mieć też wymiar pozytywny. W okresie tworzenia LGD ich inicjatorzy często zmagali się ze słabością sektorów społecznego i gospodarczego na obszarach
wiejskich. Zdeterminowani, by powołać koalicje na rzecz rozwoju lokalnego pod
szyldem LEADER-a, byli w pewnym sensie zmuszeni do manipulowania członkostwem przez bezwzględny wymóg udziału co najmniej 50% interesariuszy
spoza sektora publicznego. Nie bez znaczenia dla powołania LGD i sukcesu podejmowanych przez nie działań były doświadczenie i profesjonalizm osób zatrudnionych w instytucjach gminnych – zważywszy na dość skomplikowaną procedurę tworzenia i rejestracji LGD oraz aplikowania o środki z funduszy unijnych.
Na wiodącą rolę samorządów gminnych jako architektów koalicji na rzecz lokalnego rozwoju wskazują wyniki naszych badań. Mówią one też wyraźnie o dostrzeganej przez wszystkich interesariuszy silnej determinacji władz publicznych
do wypełnienia warunków umożliwiających funkcjonowanie LGD – zwłaszcza
w początkowym okresie. Prawie 3/4 respondentów oświadczyło, że ich grupa została powołana z inicjatywy władz samorządowych (wykres 1). Tylko około 12%
wskazało na organizację społeczną; niespełna 5% na osobę fizyczną, a jeszcze
mniej – na przedsiębiorcę jako inicjatora LGD.
Znaczną, lecz nie tak dużą rolę władz samorządowych w procesie powoływania koalicji na rzecz rozwoju lokalnego wykazały również badania ogólnopolskie,
w których 44% respondentów wskazało na samorząd jako architekta LGD (Knieć

33955352
3

Samorząd terytorialny jako architekt koalicji na rzecz rozwoju lokalnego

131

0,2%
1,9%

4,8%

5,9%
Przedstawiciel
samorządu lokalnego
Organizacja
pozarządowa

12,4%

Podmiot gospodarczy
Osoba fizyczna
74,8%

Inny
Trudno powiedzieć

Wykres 1. Podmiot, który wystąpił z inicjatywą powstania LGD
Źródło: Pawłowska i in. 2014, s. 161–162.

2010, s. 19). Jeden z naszych rozmówców w następujący sposób przedstawił proces powstania reprezentowanej przez niego LGD, począwszy od pojawienia się
samej idei, a na jej sfinalizowaniu skończywszy:
Tak się zdarzyło, że ja byłam wójtem w tamtym okresie (…) i znalazłam się pewnego razu na spotkaniu w Urzędzie Marszałkowskim i po spotkaniu Pan Marszałek
mi mówi, że będzie takie spotkanie właśnie z LGD, które w tamtym okresie były
[LGD powstałe w ramach LEADER+], i jeśli jestem zainteresowana, żebym tam
poszła i posłuchała. I poszłam, posłuchałam sobie z boku, choć nie wiedziałam do
końca, o czym ci ludzie mówią, choć mi się podobało, bo dużo się mówiło o takich inicjatywach społecznych (…) i później tak to się zaczęło, że spotkałam się
najpierw z wójtami z terenu kilku gmin, ponieważ doszłam do wniosku, że przez
samorządy łatwiej nam będzie wyłonić w tych gminach liderów (…) Panowie wójtowie przywieźli ze swoich środowisk na spotkanie do K. [nazwa jednej z gmin
członkowskich LGD] liderów ze swoich środowisk, panie z kół gospodyń wiejskich, jakichś prezesów stowarzyszeń, niektórych aktywnych radnych, i tak to się
zaczęło (XII/1/CA).

Wydaje się, że ten sposób zaangażowania władz lokalnych w procesy skutkujące powstaniem LGD był dość powszechny, skoro inny nasz rozmówca
stwierdził:
Na walne zgromadzenie inauguracyjne po 20 osób z każdej gminy przyjechało
– wójtowie, burmistrzowie mieli takie zadanie – mają po 20 członków u siebie
w gminie znaleźć (IV).

Wiodąca rola samorządów gminnych znalazła uznanie nie tylko w procesie
konstruowania koalicji na rzecz lokalnego rozwoju, ale także później, kiedy

33955352
3

132

Agnieszka Pawłowska, Anna Gąsior-Niemiec

musiały one zmierzyć się z poważnymi wyzwaniami o charakterze merytorycznym i organizacyjnym: opracowaniem Lokalnych Strategii Rozwoju (LSR) oraz
ewaluacją i wyborem projektów mających służyć realizacji LSR. W tym zakresie powszechnie doceniano wiedzę i doświadczenie urzędników samorządowych
w pozyskiwaniu i rozliczaniu środków z UE. Jednak równie ważne okazywały
się osobiste i polityczne kontakty, jakie wójtowie gmin mieli w urzędzie marszałkowskim. Te kontakty mogły być wykorzystane w sytuacjach, gdy zawodziły
ścieżki i procedury formalne. Jeden z naszych rozmówców ujął to w następujący
sposób:
(…) bo to też dzięki pomocy wójtów, bo taka grupa gdyby nie miała wsparcia
jednego wójta, drugiego i trzeciego, to nie byłoby szans nawet w urzędzie marszałkowskim cokolwiek załatwić (…) oni jako samorządowcy są obeznani w tych
wszystkich strukturach, skąd wziąć pieniądze, jak to pozałatwiać (VI/8/ZA).

Kolejnym atutem silnego zaangażowania samorządu lokalnego w LGD okazywała się gwarantowana przez niego stabilizacja finansowa. Gminy mają największy udział w składkach odprowadzanych do budżetów LGD. W większości
przypadków zapewniają także biurom LGD pomieszczenia. Przede wszystkim
jednak mają w dyspozycji poważne środki finansowe ujęte w swoich budżetach
oraz mogą starać się o kredyty na preferencyjnych warunkach. Waga zasobów
finansowych dostępnych samorządom jest niepodważalna w sytuacji, gdy realizacja projektów w ramach programu LEADER – podobnie jak w ramach innych
programów UE – opiera się na zasadach dodatkowości i refinansowania kosztów
projektu dopiero po jego zakończeniu. Oznacza to, że beneficjent musi dysponować w 100% środkami finansowymi już na początku przedsięwzięcia. Możliwość
wniesienia największego wkładu finansowego w funkcjonowanie koalicji takich
jak LGD, w połączeniu z trybem finansowania projektów, praktycznie gwarantowała uprzywilejowaną pozycję władzom samorządowym w zestawieniu z pozostałymi członkami LGD.
Finansowe aspekty powstania i funkcjonowania LGD były także silnie akcentowane przez naszych respondentów, kiedy pytaliśmy o początkowe przesłanki
utworzenia koalicji. Chociaż najwięcej wskazań (74,8%) miały potrzeby lokalne,
prawie połowa respondentów wskazała na konieczność zinstytucjonalizowania
współpracy w celu pozyskania środków finansowych. Wyraźnie ujawniło się
przekonanie, że program LEADER to po prostu jeszcze jedno źródło finansowania przedsięwzięć lokalnych ze wsparciem UE, a założenie LGD stanowi jedyny
sposób, by po te środki sięgnąć. Całkiem otwarcie stwierdził to jeden z naszych
rozmówców:
Tak naprawdę zainicjowali to samorządowcy, burmistrzowie, wójtowie. Bo trzeba
było wziąć te pieniądze, a jak je wziąć? Nie było innej możliwości tylko trzeba
było założyć stowarzyszenie [LGD] (IV).

33955352
3

Samorząd terytorialny jako architekt koalicji na rzecz rozwoju lokalnego

133

Silna pozycja samorządów gminnych w koalicjach na rzecz rozwoju lokalnego, jakimi są LGD, jest również widoczna w alokacji środków finansowych
na cztery działania realizowane w ramach programu LEADER w latach 2007–
2013. Na poziomie województwa podkarpackiego alokacja ta przedstawiała się
następująco:
1) różnicowanie w kierunku działalności nierolniczej: 11 158 339,51 zł – 6,31%,
2) tworzenie i rozwój mikroprzedsiębiorstw: 21 426 717,30 zł – 12,13%,
3) odnowa i rozwój wsi: 106 868 039,71 zł – 60,48%,
4) małe projekty: 37 255 512,26 zł – 21,08% (Pawłowska i in. 2014, s. 127–148).
Podczas gdy ze środków przeznaczonych na działania 1 i 2 korzystają rolnicy
i lokalni przedsiębiorcy, organizacje społeczne zaś mogą się starać o środki ulokowane w działaniu 4, samorządy gminne korzystają ze środków przeznaczonych
na działanie 3 – i udział środków na to właśnie działanie jest w całkowitym budżecie zadaniowym osi LEADER największy. Ponadto stosunkowo dużą wartość
mają również projekty, z którymi samorządy lokalne występują do LGD – mogą
one sięgać 500 000 zł. Są to zwykle projekty zmierzające do rozwoju infrastruktury użyteczności publicznej wykorzystywanej dla celów turystyki, sportu, kultury i rekreacji; poprawy stanu przestrzeni publicznej, odnowy zabytków i ochrony
dziedzictwa niematerialnego itp., a więc mieszczące się zasadniczo w typowym
katalogu zadań samorządu gminnego, który zwykle ma ograniczone możliwości
ich finansowania.
Rozwój lokalny kierowany przez społeczność
W nowej perspektywie finansowej UE (2014–2020) podejście LEADER ewoluuje w kierunku rozwoju lokalnego kierowanego przez społeczność (RLKS).
RLKS zachowuje właściwe LEADER-owi cechy: oddolność, terytorialność,
zintegrowanie, partnerstwo, innowacyjność, decentralizację zarządzania i finansowania oraz sieciowanie i współpracę. Jego cechą różnicującą w stosunku
do poprzednika jest to, że może być stosowany jako instrument realizacji działań w ramach wszystkich głównych czterech funduszy strukturalnych UE:
Europejskiego Funduszu Rolnego na rzecz Rozwoju Obszarów Wiejskich
(EFRROW), Europejskiego Funduszu Morskiego i Rybackiego (EFMR),
Europejskiego Funduszu Rozwoju Regionalnego (EFRR) i Europejskiego
Funduszu Społecznego (EFS). RLKS jest instrumentem obligatoryjnym w realizacji Wspólnej Polityki Rolnej, a fakultatywnym w odniesieniu do pozostałych
funduszy i w tym przypadku o jego wykorzystaniu zadecydują państwa członkowskie UE (Zasady… 2014, s. 3).
Rozszerzenie, nawet jeżeli tylko fakultatywne, na pozostałe fundusze instrumentu realizacji działań współfinansowanych z funduszy UE, opierającego się
na szerokim uczestnictwie mieszkańców w zarządzaniu społecznością terytorialną poprzez partnerstwo rozmaitych podmiotów w ramach lokalnej koalicji

33955352
3

134

Agnieszka Pawłowska, Anna Gąsior-Niemiec

prorozwojowej, jest świadectwem uznania skuteczności podejścia LEADER
w stymulowaniu rozwoju terytorialnego i pobudzaniu aktywności społeczności
lokalnych. W kolejnej perspektywie finansowej koalicje te będą mogły realizować szerzej zdefiniowane zadania, takie jak działania zmierzające do ułatwienia
dostępu do zatrudnienia dla osób poszukujących pracy i biernych zawodowo;
ułatwienia dostępu do usług publicznych wysokiej jakości; wspierania przedsiębiorczości społecznej; rewitalizacji fizycznej, gospodarczej i społecznej ubogich
społeczności na obszarach miejskich i wiejskich. W zasadzie każde z wymienionych przykładowo działań należy do katalogu zadań kojarzonych z samorządem
terytorialnym.
Z jednej strony może się to przełożyć na jeszcze silniejsze zdominowanie
lokalnych partnerstw przez władze publiczne w sytuacji, gdy RLKS będzie stanowił ważny instrument realizacji celów, za które tradycyjnie odpowiada samorząd.
Z drugiej jednak znów pojawia się szansa na zwiększenie wpływu aktorów niepublicznych na programowanie i wspieranie procesów rozwojowych, zwłaszcza
że doświadczenia LGD pomogły im mimo wszystko okrzepnąć. RLKS może być
skutecznie wykorzystany na przykład do poprawy konkurencyjności lokalnych
producentów rolnych oraz usługodawców nierolniczych. Możliwość finansowania przedsięwzięć w ramach RLKS daje szansę na efekt skali w sytuacji, gdy
można nimi objąć większy obszar, większą liczbę ludności, zaangażować w ich
realizację większą liczbę interesariuszy. W gruncie rzeczy działania w ramach
RLKS będą przypuszczalnie miały charakter ponadlokalny ze wszystkimi konsekwencjami tej zmiany: pozytywnymi (przezwyciężenie trudności finansowych
i organizacyjnych doświadczanych przez małe gminy) i negatywnymi (utrata „lokalności” i bezpośredniości kontaktów typowych dla LGD).
Podsumowanie
Badania przeprowadzone wśród członków Lokalnych Grup Działania z województwa podkarpackiego wykazały, że władze samorządowe są najczęstszym
inspiratorem powstania koalicji na rzecz rozwoju lokalnego. W przypadku LGD
są też ich najpotężniejszym uczestnikiem, dysponującym poważnymi zasobami
finansowymi, ludzkimi i organizacyjnymi. Rozporządzają również znacznym bagażem doświadczeń w zakresie aplikowania i realizacji projektów współfinansowanych z funduszy UE.
Najistotniejszym czynnikiem dominacji w roli architekta LGD wydaje się jednak ich niekwestionowany status wiodącego interesariusza rozwoju lokalnego,
mający swoje źródło nie tylko w podstawach prawnych samorządu terytorialnego, lecz także – może przede wszystkim – w szerokiej akceptacji społecznej.
Samorząd gminny, dzięki blisko ćwierćwieczu na ogół skutecznego funkcjonowania, stał się legitymizowanym adresatem oczekiwań w zakresie promowania
i wspierania rozwoju. Twierdzenie to formułujemy na podstawie dość zgodnej

33955352
3

Samorząd terytorialny jako architekt koalicji na rzecz rozwoju lokalnego

135

akceptacji jego działań – także tych motywowanych instrumentalnie – podejmowanych w lokalnych koalicjach. Wyrazy niechęci wobec samorządu jako inicjatora LGD i największego beneficjenta środków z programu LEADER należą do
odosobnionych.
Koalicyjny charakter LGD dopiero się buduje. Dysproporcje pomiędzy interesariuszami, wynikające z ich zróżnicowanych i nierównych zasobów, możliwości
działania oraz chęci zaangażowania się na rzecz społeczności lokalnej, są ciągle
zbyt poważne, by można było ich współpracę w ramach LGD ocenić jako w pełni
partnerską. Być może osiągnięcie idealnej równowagi między interesariuszami
rozwoju lokalnego nawet w dłuższej perspektywie nie jest możliwe. Mimo to
należałoby kontynuować wsparcie dla tej formy angażowania w rozwój lokalny
większej liczby podmiotów, które dopiero zaczynają artykułować swoje potrzeby i interesy oraz uczą się dochodzenia do porozumienia z innymi podmiotami,
a także dzielenia zasobami i ryzykiem w dążeniu do wspólnego celu, jakim jest
rozwój terytorialny.
Koalicje na rzecz rozwoju lokalnego – już w ramach programów wspierających RLKS – mają szansę urosnąć do rangi ważnego i rozpoznawalnego aktora
w życiu publicznym, zwłaszcza na obszarach wiejskich. W szczególności mogą
stanowić sposób na przezwyciężenie trudności związanych z niewielkimi rozmiarami gmin, są bowiem – w pewnym sensie – instrumentem planowania rozwoju na obszarze kilku jednostek samorządowych. Pod warunkiem wzmocnienia
kompetencyjnego i finansowego LGD te organizacje mogą przeobrazić się w rzeczywistą płaszczyznę zbliżającą poszczególne samorządowe władze publiczne
i podmioty społeczne oraz gospodarcze z kilku czy kilkunastu gmin, skłaniającą
je do bliższej – niż jest to w chwili obecnej – współpracy i lepszej koordynacji
działań. Jednak zmiany wymaga nie tylko otoczenie regulacyjne LGD i sposoby
finansowania projektów przez nie autoryzowanych. Także władze lokalne muszą
przedefiniować swoją rolę w tych koalicjach, odchodząc od jednostronnej dominacji na rzecz negocjowanej koordynacji i współdziałania z innymi podmiotami.
Bibliografia
Furmankiewicz M. 2013, Współrządzenie czy ukryta dominacja sektora publicznego? Koncepcja governance w praktyce lokalnych grup działania LEADER, „Studia
Regionalne i Lokalne” 1.
GUS 2013, Powierzchnia i ludność w przekroju terytorialnym w 2013 r., Informacje
i opracowania statystyczne, Warszawa: Główny Urząd Statystyczny.
Halamska M., Michalska S., Śpiewak R. 2010, LEADER w Polsce: drogi implementacji
programu, „Wieś i Rolnictwo” 4.
Knieć W. 2012, Partnerstwa lokalne w Polsce – kondycja, struktura, wyzwania. Raport
badawczy, Kraków–Toruń: Fundacja Partnerstwo dla Środowiska, http://www.grupypartnerskie.org.pl/media/filemanager/publikacje/badaniepartnerstw_raport.pdf
(29.07.2014).

33955352
3

136

Agnieszka Pawłowska, Anna Gąsior-Niemiec

Oś IV PROW 2007–2013 – Lokalne Grupy Działania i Lokalne Strategie Rozwoju, 2009,
Warszawa: Ministerstwo Rolnictwa i Rozwoju Wsi.
Pawłowska A., Gąsior-Niemiec A., Kołomycew A. 2014, Partnerstwa międzysektorowe
na obszarach wiejskich. Studium przypadku Lokalnych Grup Działania w województwie podkarpackim, Warszawa: Wydawnictwo Naukowe Scholar.
Podejście „LEADER”. Podstawowy poradnik, 2006, Bruksela: Komisja Europejska.
Program Rozwoju Obszarów Wiejskich na lata 2007–2013, 2007, wersja lipiec 2007,
Warszawa: Ministerstwo Rolnictwa i Rozwoju Wsi.
Sobczyk A. 2010, Rozwój lokalny – wybrane problemy finansowania, „Zeszyty Naukowe
SGGW – Ekonomika i Organizacja Gospodarki Żywnościowej” 81.
Szewczuk A., Kogut-Jaworska M., Zioło M. 2011, Rozwój lokalny i regionalny. Teoria
i praktyka, Warszawa: Wydawnictwo C.H. Beck.
Ustawa z dnia 7 kwietnia 1989 r. Prawo o stowarzyszeniach, DzU z 2001 r., Nr 79,
poz. 855 z późn. zm.
Ustawa z dnia 7 marca 2007 r. o wspieraniu rozwoju obszarów wiejskich z udziałem
środków Europejskiego Funduszu Rolnego na rzecz Rozwoju Obszarów Wiejskich,
DzU z 2007 r., Nr 64, poz. 427 z późn. zm.
Ustawa z dnia 8 marca 1990 r. o samorządzie gminnym, DzU z 1990 r., Nr 16, poz. 95.
Zasady realizacji instrumentu Rozwój lokalny kierowany przez społeczność w Polsce.
Planowanie perspektywy finansowej na lata 2014–2020 (kwiecień 2014), 2014,
Warszawa: Ministerstwo Infrastruktury i Rozwoju.
Ziomek A. 2010, Rezultaty ekonomiczne partnerstw lokalnych a rozwój lokalny. Analiza
wybranych przykładów [w:] A. Dybała, S. Korenik (red.), Dylematy rozwoju lokalnego i regionalnego na początku XXI wieku, Wrocław: Wydawnictwo Uniwersytetu
Ekonomicznego.

33955352
3

Anna Kołomycew

Organizacje społeczne w strukturze partnerstw

międzysektorowych w województwie podkarpackim.
…

Profesjonalizacja i formalizacja

jako konsekwencja zmian sektora społecznego

Wstęp
Jednym z aktorów zaangażowanych w proces tworzenia coraz bardziej popularnych obecnie partnerstw międzysektorowych1 są szeroko rozumiane organizacje społeczne2. Ich aktywność w ramach nowo tworzonych partnerstw wydaje
się naturalna, gdyż to właśnie organizacje tego typu są źródłem nowatorskich
rozwiązań wynikających z zaangażowania się w nie różnych osób (aktywistów
i społeczników), które często w sposób niestandardowy są skłonne działać na
rzecz dobra wspólnego. Z racji większej elastyczności i swobody działania podmiotów społecznych – niż w przypadku sektora publicznego – środowisko pozarządowe raczej sprzyja oddolnym inicjatywom i spontanicznym akcjom na rzecz
wspólnoty lokalnej. Zaletą organizacji społecznych jest ich integracyjny charakter, społecznikowskie nastawienie i oparcie się na pracy wolontariuszy, a więc
osób o zbliżonych poglądach i celach, które podejmują wspólnie działania, nie
pobierając za nie wynagrodzenia.
Choć wspomniane cechy organizacji społecznych są oczywiste, współcześnie
coraz częściej można obserwować zanikanie pierwotnego, dobrowolnego i zrzeszeniowego charakteru tych podmiotów oraz przekształcanie się ich w organizacje profesjonalne, sformalizowane, coraz bardziej zbliżone w wymiarze organizacyjnym do instytucji publicznych (hierarchiczność, biurokracja, system kontroli),
a ze względu na cel – do podmiotów sektora biznesowego, a więc nastawionego
na generowanie dochodu (Wygnański 2008, s. 9–19), konkurencyjność, płatny oraz profesjonalny personel, który zastępuje dotychczasowych wolontariuszy. Konsekwencją takiej sytuacji jest silne zróżnicowanie sektora społecznego,
W niniejszym tekście autorka posługuje się określeniem „partnerstwa międzysektorowe”,
mając na uwadze partnerstwa w formule LGD, tworzone w ramach podejścia LEADER na obszarach wiejskich, stanowiących element koncepcji rozwoju obszarów wiejskich współfinansowanego
ze środków Unii Europejskiej na wsparcie Wspólnej Polityki Rolnej. Ze względu na ograniczoną
objętość tekstu autorka nie odwołuje się do innego typu partnerstw lokalnych, terytorialnych czy
zadaniowych, które również zrzeszają przedstawicieli zróżnicowanych sektorów.
2
W niniejszym artykule autorka zamiennie stosuje określenia: organizacja społeczna, organizacja pozarządowa, organizacja sektora społecznego.
1

33955352
3

138

Anna Kołomycew

w którym obok wyspecjalizowanych podmiotów, kompetentnych do tego, aby
aplikować o wsparcie finansowe rozdzielane w trybie konkursowym, funkcjonują (chociaż coraz częściej tylko formalnie istnieją) podmioty słabsze, którym
nie udało się sprostać konkurencyjnym zasadom. Do grona tych ostatnich często
należą małe organizacje wiejskie, których powstaniu przyświecało idealistyczne
dążenie do zrobienia czegoś na rzecz najbliższego otoczenia. Czy zatem podmioty tego typu mają szansę stać się aktywnym członkiem partnerstw międzysektorowych, zyskać możliwość oddziaływania i współkształtowania procesów rozwoju
na poziomie lokalnym?
Głównym celem niniejszego artykułu jest wskazanie roli, jaką odegrały organizacje społeczne w procesie tworzenia partnerstw międzysektorowych w formule lokalnych grup działania w województwie podkarpackim. Ponadto zostaną
scharakteryzowane główne problemy, z jakimi zmaga się współcześnie sektor organizacji społecznych, a z których najważniejsza wydaje się odgórnie narzucona
konieczność profesjonalizacji i formalizacji podmiotów społecznych (nawet tych
dotąd nieformalnych, takich jak na przykład większości kół gospodyń wiejskich),
chcących korzystać z dostępnych instrumentów organizacyjnych i finansowych.
W niniejszym artykule autorka starała się odpowiedzieć na następujące pytania: w jakim stopniu organizacje społeczne włączyły się w proces tworzenia partnerstw międzysektorowych (w formule LGD) w województwie podkarpackim?
Czy widoczne jest wewnątrzregionalne zróżnicowanie w poziomie zaangażowania (aktywności) podmiotów pozarządowych w proces tworzenia partnerstw?
Czy organizacje pozarządowe mogły (miały szansę) stać się liderem w ramach
nowej formuły partnerskiej współpracy na rzecz rozwoju? Jakie są główne powody profesjonalizowania się sektora społecznego? I jakie są konsekwencje procesów profesjonalizacji i formalizacji?
W artykule wykorzystano analizę danych dotyczących organizacji pozarządowych (ze szczególnym uwzględnieniem stanu i specyfiki podkarpackich organizacji pozarządowych), literaturę przedmiotu oraz częściowe wyniki badań empirycznych przeprowadzonych w ramach projektu badawczego pt. „Partnerstwo
międzysektorowe w procesie tworzenia i realizacji strategii rozwoju w województwie podkarpackim” realizowanego w latach 2010–2013 w Zakładzie
Administracji Publicznej i Polityki Społecznej Katedry Politologii Uniwersytetu
Rzeszowskiego3.

Projekt NN 114250039 pod kierownictwem prof. A. Pawłowskiej był finansowany ze środków Narodowego Centrum Nauki.
3

33955352
3

Organizacje społeczne w strukturze partnerstw międzysektorowych…

139

Sektor społeczny – nadal społeczny czy już profesjonalny?
Uwarunkowania instytucjonalizacji
i profesjonalizacji sektora społecznego
Obserwowana współcześnie tendencja zmierzająca do profesjonalizacji działań organizacji społecznych celem zwiększenia ich efektywności niesie za sobą
szereg konsekwencji dotyczących przeobrażeń ich struktury i kultury organizacyjnej, zasad funkcjonowania oraz relacji z otoczeniem (w tym społecznością,
z której wywodzą się jej członkowie, oraz z sektorem publicznym, tj. władzami
lokalnymi i regionalnymi, z którymi najczęściej mają styczność i współpracują).
Zmiany charakteru działania sektora społecznego są zasadniczo efektem przeobrażeń sfery publicznej oraz wynikiem rosnących potrzeb i oczekiwań społecznych (Together… 2011). Jednym z głównych partnerów sektora publicznego stały
się zatem organizacje pozarządowe, które współcześnie nie są już kojarzone wyłącznie z działalnością charytatywną, stricte pomocową (socjalną). Coraz częściej, zgodnie z koncepcją governance, są ważnym elementem uczestniczącym
w procesie nakreślania kierunków rozwoju, a także niejednokrotnie realizacji zadań publicznych (The Future… 2013).
W ramach standaryzacji europejskich organizacji społecznych (obejmującej
profesjonalizację, etatyzację i komercjalizację) M. Rymsza wyróżnił dwa modele
przeobrażeń: niemiecki i angielski (Rymsza 2007, s. 9–11). W modelu niemieckim celem przekształceń dotychczasowych form działania organizacji społecznych, będących ważnym partnerem administracji publicznej w systemie dostarczania usług publicznych, jest poprawa jakości oraz zagwarantowanie stałego ich
świadczenia. Model ten bazuje na realizacji zasady pomocniczości oraz relacjach
pomiędzy administracją publiczną a podmiotami sektora pozarządowego zbudowanymi na zasadach korporacjonizmu (ibidem; Zimmer 2008, s. 89–94). Z kolei
model angielski cechuje orientacja wolnorynkowa i w związku z tym nastawienie
na konkurencyjność oraz brak preferencji dla określonych podmiotów. W tym
modelu w większym stopniu niż w niemieckim – zdaniem M. Rymszy – dostrzegana jest etatyzacja sektora pozarządowego (Rymsza 2007, s. 10). Cechą wspólną
wspomnianych modeli jest dążenie do profesjonalizacji organizacji społecznych,
z tym że w obu ma ona odmienny charakter. W modelu niemieckim polega na
czerpaniu wzorców z sektora publicznego i przejmowaniu obowiązujących w nim
standardów działania oraz kultury organizacyjnej. Natomiast w modelu brytyjskim widoczne jest czerpanie wzorców z sektora prywatnego, a co za tym idzie
– systemu zarządzania typowego dla podmiotów komercyjnych (ibidem).
Odnosząc się do sytuacji polskiego sektora pozarządowego i procesów profesjonalizacji, można uznać, że jest mu bliżej do modelu niemieckiego. Wzorowanie
się na systemie działania sektora publicznego jest naturalne z uwagi na istniejące relacje i współpracę tych sektorów. Konieczność współpracy podmiotów
publicznych z organizacjami pozarządowymi została odgórnie narzucona przez

33955352
3

140

Anna Kołomycew

ustawodawcę wraz z wejściem w życie ustawy o działalności pożytku publicznego i o wolontariacie (art. 5, Ustawa z dnia 24 kwietnia 2003 r…). Trudno tym
samym ocenić efektywność współpracy oraz częstotliwość kontaktów przedstawicieli tych dwóch sektorów w sytuacji braku takiego obowiązku. Z jednej strony
można zauważyć, że współpraca międzysektorowa często sprowadza się do „mechanicznego” wypełnienia nałożonych na samorządy obowiązków (np. przygotowanie programu współpracy z organizacjami pozarządowymi czy konsultacje
projektów aktorów prawnych ze środowiskiem pozarządowym oraz zlecanie lub/i
powierzanie zadań publicznych). Z drugiej strony, biorąc pod uwagę kondycję
sektora pozarządowego w Polsce, należy wskazać, że często jest on nie tyle partnerem dla samorządów (np. przy realizacji zadań publicznych), ile beneficjentem
środków publicznych, które dla wielu organizacji są jednym z głównych źródeł
utrzymania (Przewłocka i in. 2013, s. 151–153). Kondycja finansowa i słabość organizacyjna sektora pozarządowego powoduje, że przez administrację publiczną
nie jest on do końca poważnie traktowany (ibidem, s. 164–168).
Jednocześnie należy zwrócić uwagę na fakt, iż zgodnie z koncepcją gover­
nance4 włączenie zróżnicowanych aktorów w procesy kreowania i opiniowania
planowanych przez władze działań w praktyce oznacza zrzeczenie się przynajmniej części kompetencji oraz ograniczenie dotychczasowej samodzielności
i decyzyjności władz publicznych (Pawłowska i in. 2014, s. 20–23). Poza wspomnianymi ograniczeniami dotychczasowej swobody konieczne są zmiany organizacyjne i proceduralne, co nakłada na administrację publiczną nowe obowiązki,
a także zainteresowanie ze strony samych organizacji pozarządowych.
Mówiąc o upodabnianiu się organizacji pozarządowych do podmiotów sektora publicznego – pod względem organizacyjnym, kadrowym, form zarządzania,
kontroli i oceny działania – warto zweryfikować rolę organizacji społecznych
i ich działań na gruncie teorii instytucjonalnej. Teoria ta zakłada, że organizacja
(instytucja) jest przede wszystkim nastawiona na przetrwanie, a w związku z tym
ma charakter adaptacyjny i dostosowuje się do otoczenia i zmieniających się warunków. Jak wskazali J.G. March i J.P. Olsen – przedstawiciele instytucjonalizmu
normatywnego – instytucje niosą z sobą wartości, normy, kulturę i tożsamość,
a przez to ich struktura oraz zasady działania odpowiadają obowiązującym normom i wartościom politycznym i społecznym (tzw. logika stosowności) (March,
Olsen 2005, s. 198–201).
Teoria instytucjonalna zakłada, że organizacje dostosowują się do otaczającego je środowiska bardziej ze względu na legitymizację społeczną i otoczenie niż
dążenie do zwiększenia efektywności działania. Takie rozumienie byłoby zatem
Koncepcja governance zakłada aktywny udział organizacji pozarządowych w kreowaniu
sfery publicznej jako przedstawicieli społeczeństwa. Argumentem przemawiającym za szerokim
udziałem społecznym w sferze publicznej (participatory governance) jest większa efektywność
rozwiązywania problemów społecznych z uwagi na udział samych zainteresowanych, a także połączenie zróżnicowanych zasobów i możliwości działania. Szerzej: Heidbreder 2012.
4

33955352
3

Organizacje społeczne w strukturze partnerstw międzysektorowych…

141

sprzeczne z założeniem, że organizacje społeczne są podmiotami racjonalnymi
i nastawionymi na osiągnięcie jasno wytyczonych celów i mogą być faktycznie
aktywnym aktorem procesów rozwoju na poziomie lokalnym (Alves, Koga 2006,
s. 68–83).
Co więcej, w przypadku przeobrażeń sektora społecznego w Polsce można częściowo dostrzec prawidłowości odnotowane przez P.J. DiMaggio
i W.W. Powella w Stanach Zjednoczonych ponad trzy dekady temu w zakresie
ujednolicania struktury organizacji społecznych. Wspomniani autorzy zaobserwowali proces ujednolicania (upodabniania się do siebie) podmiotów społecznych, który określili jako izomorfizm, wskazując na trzy jego typy: przymusowy,
odgórnie narzucony (coercive), naśladowniczy (mimetic) oraz normatywny (normative) (DiMaggio, Powell 1983, s. 149).
Pierwsza ze wskazanych form izomorfizmu polegała na konieczności dostosowania/upodobnienia się organizacji społecznych do pozostałych podmiotów ze
względu na presję zewnętrzną (zarówno formalną, jak i nieformalną) (ibidem,
s. 149–151). Drugi typ izomorfizmu stanowił wynik samodzielnej decyzji organizacji społecznej, a naśladownictwo było traktowane jako mechanizm asekuracyjny w sytuacji niepewności (lub/i dwuznaczności). Należy zwrócić uwagę, że
nie wszystkie organizacje chcą być „kopiowane” i nie zawsze mają świadomość
bycia „wzorcowymi”. Jednak „kopiowanie” („modelowanie zachowań”) nie zawsze musi być oficjalne, a nośnikami tzw. dobrych praktyk mogą być pracownicy
albo podmioty mające z nimi styczność, np. doradcy, konsultanci (ibidem, s. 149–
151). Trzecia forma izomorfizmu wynika z wewnętrznej potrzeby członków organizacji społecznej dążących do profesjonalizowania działań, m.in. przez doprecyzowanie (lub/i zdefiniowanie) zasad pracy i działania organizacji, wskazanie
podstaw legitymizacji i wyznaczenie zakresu autonomii. Konsekwencją takiego
podejścia jest ścisła selekcja kadr organizacji społecznej i procedury zbliżone do
sektora prywatnego (DiMaggio, Powell 1983, s. 151–154).
Choć motywy ujednolicania i profesjonalizowania organizacji społecznych
w Polsce są odmienne, to tendencja do unifikacji podmiotów społecznych jest
również widoczna5. Początki profesjonalizacji sektora społecznego w Polsce
można obserwować od 2001 r.6 P. Gliński wskazał na trzy motywy przeobrażeń
instytucjonalnych: oddolny rozwój społeczny i naciski przedstawicieli środowisk
5
Profesjonalizacja i ujednolicanie organizacji społecznych w Stanach Zjednoczonych w latach
70. i 80. wynikały z rosnącej konkurencyjności tych podmiotów i ich rywalizacji o dostęp do władzy (politycznej) i legitymizację społeczną, a co za tym szło, poprawę ich sytuacji ekonomicznej.
Szerzej: DiMaggio, Powell 1983, s. 148–150.
6
Za pierwszy etap profesjonalizacji działających już organizacji społecznych w Polsce można
uznać wprowadzenie obowiązku rejestracji stowarzyszeń i fundacji w KRS (Ustawa z dnia 20 sierpnia 1997 r…). Kolejnym etapem było przyjęcie ustawy o działalności pożytku publicznego i o
wolontariacie (Ustawa z dnia 24 kwietnia 2003 r…). Obecnie trwające prace nad nową ustawą
(„projekt ustawy o współdziałaniu w samorządzie terytorialnym na rzecz rozwoju lokalnego i regionalnego oraz o zmianie niektórych ustaw”) i tzw. prezydenckim projektem ustawy o współdziałaniu

33955352
3

142

Anna Kołomycew

społecznych na uregulowanie zasad funkcjonowania podmiotów tego typu oraz
dogodny klimat polityczny po 2001 r. (dla wzmocnienia instytucji społecznego zaangażowania), rozwój narzędzi komunikowania i informowania (powstanie szeregu portali internetowych, raportów, periodyków wydawanych przez
instytucje badawcze) oraz perspektywa integracji z Unią Europejską. Obecnie
głównym motywem profesjonalizacji organizacji społecznych wydaje się dążenie do aplikowania o środki publiczne, w tym pochodzące z funduszy europejskich. Tendencję tę wyraźnie zaobserwowano w trakcie badań przeprowadzonych
wśród organizacji będących członkami Lokalnych Grup Działania w województwie podkarpackim (Pawłowska i in. 2014, s. 154), a także dostrzeżono w innych regionach Polski w ramach badań prowadzonych przez W. Goszczyńskiego,
R. Kamińskiego i W. Kniecia (Goszczyński i in. 2013). Problematyka profesjonalizacji organizacji pozarządowych, ze szczególnym uwzględnieniem tych funkcjonujących na wsi i w małych miastach, będzie przedmiotem rozważań dalszej
części niniejszego artykułu.
Organizacje społeczne w województwie podkarpackim
Podobnie jak większość organizacji społecznych w Polsce, tak i podkarpackie
cechuje silne zróżnicowanie, z tym że najbardziej wyspecjalizowane (profesjonalne) i efektywne (m.in. w pozyskiwaniu środków zewnętrznych) są organizacje
zlokalizowane w ośrodkach miejskich (Przewłocka i in. 2013, s. 33–57). W kontekście członkostwa organizacji społecznych i ich udziału w budowie partnerstw
międzysektorowych (w ramach podejścia LEADER) w województwie podkarpackim istotne są głównie organizacje funkcjonujące na wsiach oraz w małych
miastach (Pawłowska i in. 2014, s. 31–39; Zajda 2011, s. 52–84). W świetle
analizy organizacji społecznych na tych właśnie obszarach Podkarpacie wydaje się regionem szczególnym. Jest to region tradycyjnie wiejski, który utracił
dotychczasowe funkcje rolnicze, a jednocześnie obszary wiejskie województwa
nadal zamieszkuje znaczny odsetek mieszkańców, sięgający 60% ogółu populacji
(Kapitał…).
Program LEADER wdrażany w perspektywie 2007–2013 jako oś IV Programu
Rozwoju Obszarów Wiejskich (PROW) był szansą na zdywersyfikowanie działalności na obszarach wiejskich oraz zaktywizowanie mieszkańców tych terenów zarówno pod względem społecznym, jak i zawodowym (Działania…;
Wasielewski 2005, s. 69–96). Głównym celem podejścia LEADER było stworzenie warunków dla oddolnych inicjatyw mieszkańców obszarów wiejskich
i zwiększenie ich udziału w życiu publicznym jednostek terytorialnych. Jednym
z beneficjentów PROW miały być organizacje społeczne działające na obszarach
(Sejm Rzeczypospolitej Polskiej, http://www.sejm.gov.pl/sejm7.nsf/PrzebiegProc.xsp?nr=1699,
25.07.2014) można uznać za trzeci etap rozwoju (rozbudowy) instytucjonalnego trzeciego sektora.

33955352
3

Organizacje społeczne w strukturze partnerstw międzysektorowych…

143

wiejskich, postrzegane jako społeczni liderzy. Jak pokazują wyniki przeprowadzonych badań, faktycznym liderem nowo powstałych partnerstw stały się
w większości przypadków władze samorządowe, a nie – jak oczekiwano – organizacje społeczne.
Z danych GUS wynika, że więcej organizacji społecznych w województwie
podkarpackim jest zarejestrowanych7 na obszarze gmin wiejskich i miejsko-wiejskich niż miejskich. W 2010 r. na wsiach siedzibę miało aż 58% podkarpackich organizacji społecznych, 14% w miastach zlokalizowanych w gminie miejskiej, 10% w miastach położonych na terenie gmin miejsko-wiejskich
i 18% w miastach na prawach powiatu (Trzeci… 2013, s. 29–30; Pawłowska
i in. 2014, s. 86).
Trudno jednoznacznie wskazać na liczbę istniejących organizacji w regionie
podkarpackim, podobnie jak w przypadku całego sektora społecznego w Polsce.
Dane gromadzone przez różne instytucje nie są porównywalne z uwagi na niespójność kategorii, jaką jest sektor społeczny (sektor pozarządowy)8.
Odnosząc się do zjawiska profesjonalizacji działalności organizacji pozarządowych, można oceniać, że w województwie podkarpackim, podobnie jak
w innych regionach kraju, podmioty wyspecjalizowane zlokalizowane są głównie w ośrodkach miejskich (w tym w stolicy regionu). I to właśnie w tej grupie
organizacji coraz rzadziej obserwować można ideę zrzeszeniowości i społecznikostwa (Przewłocka i in. 2013, s. 49). Podmioty te częściej bazują na wyspecjalizowanych kadrach niż wolontariuszach. Ich działalność opiera się na „logice projektowej” i aplikowaniu o kolejne granty i realizacji projektów, dzięki
którym podmioty te funkcjonują. Według danych pochodzących z bazy danych
NGO.pl, blisko 1/4 podkarpackich organizacji społecznych jest zarejestrowana
w czterech największych miastach regionu, tj. Rzeszowie, Przemyślu, Krośnie
i Tarnobrzegu, z tej grupy prawie 13% w stolicy regionu podkarpackiego9.
W strukturze podkarpackich organizacji społecznych działających na obszarach wiejskich szczególną rolę odgrywają dwa typy podmiotów: ochotnicze
7
Formalna rejestracja organizacji społecznych nie jest jednoznaczna z ich faktyczną aktywnością. Problem tzw. martwych dusz, a więc organizacji istniejących jedynie w rejestrach, a nieprowadzących działalności, wynika z braku obowiązku wyrejestrowania organizacji pozarządowych
po zaprzestaniu ich działalności. Szerzej: Przewłocka, Herbst 2011.
8
Według bazy NGO.pl w województwie podkarpackim istnieje 8626 organizacji społecznych. Z kolei wg Urzędu Marszałkowskiego Województwa Podkarpackiego jest ich około 2 tys.,
w tym faktycznie aktywnych jest około 200 podmiotów. Z kolei wg raportów rzeszowskiego
Stowarzyszenia Rozwoju Społecznego prowadzącego (wraz z Podkarpacką Radą Organizacji
Pozarządowych) badania stanu i kondycji sektora pozarządowego w regionie podkarpackim jest
ich około 1200. Szerzej: Baza ngo.pl, http://bazy.ngo.pl/search/wyniki.asp?wyniki=1&kryt_nazwa=&kryt_miasto=&kryt_woj=9&kryt_pola= (26.07.2014). Por. Raport… 2010, s. 10.
9
NGO.pl, http://bazy.ngo.pl/search/wyniki.asp?wyniki=1&kryt_nazwa=&kryt_miasto=&kryt_woj=9 (9.12.2013).

33955352
3

144

Anna Kołomycew

straże pożarne (OSP)10 i koła gospodyń wiejskich (KGW). I ta ostatnia grupa
organizacji wydawała się głównym odbiorcą programu LEADER. Tymczasem
to właśnie LEADER stał się w ich przypadku powodem „przymusowej profesjonalizacji” (Pawłowska i in. 2014, s. 88). Obecnie liczbę KGW w województwie
podkarpackim szacuje się na około 1360 organizacji, w bazie NGO.pl zaś znajduje się 55 kół mających formę prawną stowarzyszenia oraz jeden związek kół
gospodyń wiejskich. Więcej kół gospodyń wiejskich funkcjonujących w postaci
stowarzyszeń jest tylko w województwie małopolskim (85) i wielkopolskim (61).
Dla porównania w również tradycyjnie rolniczym regionie lubelskim istnieje
obecnie zaledwie 20 KGW mających formę prawną stowarzyszenia (Zieliński
2011; bazy NGO.pl).
Organizacje pozarządowe jako członkowie
Lokalnych Grup Działania i konsekwencje ich partycypacji
W kontekście udziału organizacji społecznych w nowo tworzonych partnerstwach międzysektorowych w postaci LGD w niniejszym artykule autorka skoncentrowała się na dwóch kwestiach, tj. roli organizacji w procesie tworzenia LGD
w województwie podkarpackim oraz konsekwencjach wynikających z udziału
tych podmiotów w strukturze partnerstwa.
Choć tematyka partnerstw międzysektorowych jest coraz bardziej popularna, a jedną z najbardziej rozpoznawalnych form są właśnie LGD, w tym miejscu warto jednak skrótowo wskazać, czym są partnerstwa w formule LGD.
Partnerstwa tego typu zaczęły funkcjonować w Polsce wraz z rozpoczęciem
wdrażania podejścia LEADER na obszarach wiejskich (w latach 2004–2006
w ramach Pilotażowego Programu LEADER+, a w perspektywie 2007–2013
jako oś IV Programu Rozwoju Obszarów Wiejskich na lata 2007–2013)
(Kołomycew 2013, s. 264–265). Partnerstwa tego typu miały być podmiotami zrzeszającymi przedstawicieli trzech sektorów: publicznego, społecznego
i gospodarczego, z tym że dwie ostatnie grupy muszą mieć zagwarantowaną
stanowiącą co najmniej 50% reprezentację w strukturze partnerstwa (i jego
organach). LGD były tworzone na obszarach gmin wiejskich i miejsko-wiejskich (z wyłączeniem miast powyżej 20 tys. mieszkańców) i obejmować obszar
zamieszkany przez 10–150 tys. osób. Celem tak powołanych partnerstw było
wspólne wypracowanie Lokalnej Strategii Rozwoju (LSR), dokumentu będącego podstawą działań na rzecz rozwoju danego obszaru. Realizacja LSR miała następować dzięki inicjatywom społeczności lokalnej, dla których wsparcie
można było uzyskać, aplikując w ramach czterech grup działań: małe projekty,
10
Profesjonalizacja organizacji społecznych, jakimi są OSP, również się dokonuje. Jednak proces ten nastąpił znacznie wcześniej niż w przypadku KGW i miał inne przyczyny. Szerzej: Adamiak
2013, s. 8–10.

33955352
3

Organizacje społeczne w strukturze partnerstw międzysektorowych…

145

odnowa wsi, różnicowanie w kierunku działalności nierolniczej i tworzenie mikroprzedsiębiorstw (Pawłowska i in. 2014, s. 59–71).

Wyniki badań przeprowadzonych wśród członków indywidualnych
podkarpackich LGD11 pokazują, iż reprezentanci organizacji społecznych
wbrew oczekiwaniom nie byli najaktywniejszą grupą podmiotów w procesie tworzenia partnerstw tego typu. Największą grupę ich członków, obejmującą 34,4% ogółu, stanowiły osoby fizyczne, a więc niereprezentujące
ani podmiotów społecznych, ani gospodarczych, ani też publicznych, lecz
wyłącznie siebie. Do drugiej pod względem liczebności grupy należeli
przedstawiciele jednostek samorządowych – 26,6% uczestników LGD
w województwie podkarpackim12. Z kolei reprezentanci organizacji społecznych (tj. stowarzyszeń, fundacji oraz innych organizacji niesformalizowanych, np. kół gospodyń wiejskich) stanowili 19,7%. Najmniejszą grupą
członków partnerstw międzysektorowych w formule LGD byli przedstawiciele sektora gospodarczego – 8,1% ogółu.
Przytoczone powyżej wyniki badań wskazują, że reprezentanci sektora publicznego stanowili znaczny odsetek członków podkarpackich LGD.
Grupa ta była w praktyce jeszcze większa – o czym świadczą dane zawarte
w metryczce kwestionariusza ankiety – ze względu na miejsce zatrudnienia tychże osób. Część z nich, mimo deklaracji, iż w strukturze LGD nie
reprezentują żadnej instytucji (publicznej, społecznej, gospodarczej), tylko występują jako osoby fizyczne, w praktyce była związana z sektorem
publicznym (administracją samorządową) przez fakt zatrudnienia w jednostkach organizacyjnych samorządów (np. w urzędzie gminy/starostwie
powiatowym lub innych podmiotach będących jednostkami organizacyjnymi gmin lub powiatów). Wiązał się z tym problem tzw. podwójnej reprezentacji (Halamska i in. 2010, s. 112).
Interesujący wydaje się fakt, że zaledwie co piąty członek partnerstwa
reprezentował organizację społeczną (z którą był wcześniej związany).
Z kolei 36% osób fizycznych należących do podkarpackich LGD zadeklarowało, że przed przyłączeniem się do partnerstwa posiadało doświadczenie związane z działalnością w organizacji społecznej zorientowanej na
rozwój lokalny. Z uwagi na specyfikę partnerstw tworzonych w ramach
podejścia LEADER (miały mieć oddolny i społeczny charakter) sektor
społeczny wydawał się naturalnym źródłem wyłaniania liderów i lokalnych inicjatyw (Pawłowska i in. 2014, s. 154).
Badania przeprowadzone przez zespół w składzie: A. Pawłowska (kierownik), A. Gąsior-Niemiec, A. Kołomycew, B. Kotarba, R. Grabowski w ramach wspomnianego projektu badawczego nr NN 114250039.
12
Wśród poddanych badaniu ankietowemu członków podkarpackich LGD 1,4% wskazało, iż
w strukturze partnerstwa reprezentują związek samorządowy.
11

33955352
3

146

Anna Kołomycew

Problem słabej reprezentacji sektora społecznego i prywatnego w strukturze partnerstw w stosunku do publicznego dostrzegli także inni badacze, m.in.
M. Halamska, S. Michalska, R. Śpiewak, wskazując, że są one (a zwłaszcza rady
LGD) zdominowane przez władze publiczne i osoby z nimi związane, pełniące tzw. funkcje społeczne w danej jednostce terytorialnej, np. dyrektorzy szkół
i nauczyciele, kierownicy i pracownicy lokalnych ośrodków pomocy społecznej, ośrodków kultury, bibliotek itp. (Halamska i in. 2010, s. 112). Należy pamiętać, że w małych jednostkach istotną rolę odgrywają powiązania koleżeńskie, rodzinne, zawodowe, co również uwidoczniło się w przypadku partnerstw
międzysektorowych.
Inną przyczyną większej aktywności sektora publicznego była po prostu słabość sektora społecznego. Jak wskazuje J. Herbst, „organizacje są takie jak społeczności, które je tworzą” (Herbst 2008, s. 43). Zaangażowanie członków społeczności lokalnych jest raczej spontaniczne i krótkotrwałe, a potrzeba działania
na rzecz społeczności lokalnych – słabo zakorzeniona w polskiej mentalności.
Przynależność do formalnych organizacji społecznych w regionie podkarpackim
była zdaniem H. Kotarskiego skorelowana z wiekiem, wykształceniem i statusem
zawodowym (im wyższy poziom wykształcenia i status zawodowy, tym większy poziom zaangażowania w sprawy społeczne i publiczne), a także religijnością (angażowanie się w działalność organizacji wyznaniowych) (Kotarski 2013,
s. 141–147). Innym powodem słabości sektora społecznego jest stosunkowo
niski poziom zaufania społecznego wśród mieszkańców województwa podkarpackiego. Największym zaufaniem mieszkańcy regionu darzą rodzinę i najbliższych znajomych. Zaledwie 1/4 ufa sąsiadom, tylko co piąty badany zaś władzom samorządowym (ibidem, s. 148–160). Jeszcze inną kwestią badaną przez
H. Kotarskiego była chęć współdziałania społecznego. Gotowość do działania
na rzecz jednostki lokalnej przyznało 48% respondentów. Jednak już tylko nieco
ponad 3% było skłonnych samodzielnie podjąć się działań na rzecz najbliższego
otoczenia. Co więcej, najmniej aktywni okazali się ludzie młodzi w przedziałach
wiekowych 15–24 i 35–44 lata. Nisko ocenić należy także aktywność obywatelską mieszkańców regionu. Zaledwie 1/4 uczestniczyła (w ciągu roku) w zebraniu
społecznym/publicznym, a aż 70% przyznało, że nie uczestniczyło w żadnym
spotkaniu dotyczącym spraw publicznych (ibidem, s. 160–170).
Trzeba też pamiętać, że utworzenie LGD wiązało się z szeregiem formalności i działań organizacyjnych. Był to proces żmudny i czasochłonny. Wiele osób
początkowo zainteresowanych formułą LGD zwyczajnie zrezygnowało, nie mając wystarczająco dużo czasu, a także wiedzy i umiejętności, by sprostać skomplikowanym procedurom towarzyszącym budowie partnerstwa13. Taką wiedzę,
13
Na podstawie wywiadów przeprowadzonych wśród członków indywidualnych, zarządów
i rad dziesięciu LGD w województwie podkarpackim. Zarchiwizowane wywiady w zbiorach autorów badań.

33955352
3

Organizacje społeczne w strukturze partnerstw międzysektorowych…

147

doświadczenie i zasoby (kadrowe i finansowe) posiadały natomiast samorządy
lokalne. Ich zaangażowanie można uzasadnić także chęcią wykorzystania dostępnych środków finansowych na rzecz rozwoju lokalnego (Furmankiewicz
2013, s. 71–89). Działanie to może nie zawsze jest jednak oceniane pozytywnie.
Z jednej strony samorządy, widząc szansę na pozyskanie dodatkowych środków
na wsparcie rozwoju terytorialnego, po prostu ją wykorzystały. Z drugiej zwyczajnie „wtargnęły” na obszar działań zarezerwowany dla oddolnych inicjatyw
społecznych14.
Inną kwestią, która wydaje się tłumaczyć niski poziom zaangażowania sektora społecznego, a zwłaszcza części jego podmiotów, jest nadmierne sformalizowanie zasad tworzenia partnerstw i aplikowania o dostępne wsparcie finansowe
w ramach osi IV PROW 2007–2013. Procedury związane z utworzeniem partnerstwa międzysektorowego narzucały obowiązek nadania mu formy prawnej15, co
powodowało sztuczne tworzenie nowych podmiotów. Najczęściej były one „inspirowane” przez władze lokalne, które przy okazji pomagały spełnić wymagania
formalne związane z ich rejestracją.
W takiej sytuacji trudno jednoznacznie zweryfikować, które LGD powstały na
bazie faktycznie istniejących wcześniej organizacji społecznych, a które są efektem sprostania wymogom formalnym narzuconym przez zasady programu i ustawodawcę. O wiodącej roli władz publicznych w procesie tworzenia partnerstw
świadczą wyniki badań przeprowadzonych wśród członków podkarpackich LGD.
Około 3/4 badanych wskazało, że ich LGD powstała dzięki inicjatywie i mobilizacji pozostałych członków przez lokalne władze. Tylko 12% przyznało, że
inicjatywa pochodziła od organizacji pozarządowej. Wskazania te próbowano
zweryfikować w trakcie wywiadów i okazało się, że członkowie LGD nie do
końca jednak wiedzą, jak proces tworzenia wyglądał. Po raz kolejny pojawił się
problem nakładania się ról w społecznościach lokalnych, gdzie ta sama osoba
pełni zarówno funkcje publiczne, jak i aktywnie uczestniczy w życiu społecznym danej jednostki terytorialnej. W trakcie badań zdarzyło się, że respondenci
jednoznacznie wskazali na wiodącą rolę organizacji społecznej w procesie tworzenia partnerstwa w formule LGD; dotyczyło to LGD PROWENT, LGD „Lider
– Dolina Strugu” oraz LGD Partnerstwo dla Ziemi Niżańskiej (Pawłowska i in.
2014, s. 163–165).

Podobne zjawisko zaobserwowano w niemieckich LGD, w których istotną rolę również odegrały władze publiczne oraz osoby z nimi związane. Ingerencję tę oceniono jednak pozytywnie,
uznając za przejaw racjonalnego podejścia i profesjonalizmu niezbędnego do efektywnego funkcjonowania partnerstwa. Trzeba też pamiętać o silnym powiązaniu sektora społecznego z władzami
publicznymi, o czym wspomniano na początku tekstu. Szerzej: Kull 2008.
15
LGD funkcjonują jako stowarzyszenia specjalne, zob. art. 15 ustawy o wspieraniu rozwoju obszarów wiejskich z udziałem środków Europejskiego Funduszu Rolnego na rzecz Rozwoju
Obszarów Wiejskich (Ustawa z dnia 7 marca 2007 r…).
14

33955352
3

148

Anna Kołomycew

Kolejną kwestią wiążącą się z funkcjonowaniem organizacji społecznych
w ramach partnerstw międzysektorowych była formalizacja dotąd niesformalizowanych podmiotów, tj. kół gospodyń wiejskich, o ile chciały one w pełni korzystać z możliwości oferowanych w ramach osi IV PROW programu LEADER.
Sama przynależność członków organizacji nieformalnych do LGD nie stanowiła
problemu, gdyż mogli oni przystępować jako osoby fizyczne. Niesformalizowany
charakter był barierą w przypadku chęci aplikowania o dostępne wsparcie finansowe (w ramach czterech grup działań osi IV PROW). Bez posiadania osobowości prawnej KGW nie mogły złożyć wniosku i otrzymać wsparcia. Innym
problemem okazała się zasada prefinansowania projektów obowiązująca w ramach osi IV PROW. Oznaczało to konieczność zrealizowania przedsięwzięcia
i dopiero ubiegania się o zwrot poniesionych kosztów. Dla przeważającej liczby
wiejskich organizacji społecznych była to bariera nie do pokonania, większość
nie posiadała bowiem żadnego zaplecza finansowego (Śpiewak 2008, s. 147).
W przypadku KGW z reguły tworzonych przez osoby z terenów wiejskich sam
fakt powołania stowarzyszenia, jego rejestracji, założenia rachunku bankowego,
prowadzenia księgowości i rozliczeń, a także przygotowania wniosku aplikacyjnego, który nawet w odniesieniu do działania w ramach tzw. małych projektów,
a więc przedsięwzięć o wartości od 5 do 25 tys. złotych, był skomplikowany, skutecznie demotywowały do dalszej aktywności (Goszczyński i in. 2013, s. 38–39).
W takiej sytuacji samorządy lokalne w wielu przypadkach pomogły przebrnąć
organizacjom przez proces formalizacji ich struktury16.
Regulacje mające zapewnić efektywne wydatkowanie środków publicznych
w praktyce doprowadziły do paraliżu działań i częściowo wyeliminowały z grona
beneficjentów podmioty, dla których pierwotnie idea programu LEADER została
stworzona. Co więcej, jak wskazują W. Goszczyński, R. Kamiński i W. Knieć,
profesjonalizacja dotknęła już nie tylko same organizacje, które mimo barier poddały się obowiązującym trendom i włączyły się w nurt powszechnej formalizacji
i ujednolicania, lecz także partnerstwa międzysektorowe. Wspomniani autorzy
uznali, że partnerstwa w formule LGD znacznie odeszły od tych kojarzonych ze
spontanicznymi, oddolnymi inicjatywami ukierunkowanymi na problemy społeczności lokalnej, coraz bardziej zaś przypominają profesjonalnie zarządzane
organizacje. Społeczny i oddolny charakter wydawały się mieć jeszcze w pierwszym etapie tworzenia LGD w Polsce. Brak doświadczeń i konieczność uczenia
się „na bieżąco” łączyły członków i generowały współpracę. Obecnie partnerstwa tego typu to raczej sieć organizacji wyspecjalizowanych, sformalizowanych
i zbiurokratyzowanych podmiotów. Trudno natomiast zweryfikować, czy faktycznie byłyby one zdolne – jak sugerują wspomniani autorzy – „ponieść ciężar lokalnego i regionalnego wspierania procesów odnowy wsi i aktywizacji lokalnej oraz
Na podstawie wywiadu z członkiniami Stowarzyszenia KGW w Niwiskach będącego członkiem LGD Lasovia. Por. Goszczyński i in. 2013, s. 39.
16

33955352
3

Organizacje społeczne w strukturze partnerstw międzysektorowych…

149

stymulowania rudymentarnej przedsiębiorczości” (ibidem). Z pewnością część
tych podmiotów faktycznie tak, czy jednak większość?
Podsumowanie
W niniejszym artykule autorka starała się zwrócić uwagę na istotny problem,
jakim stała się w ostatnich latach kwestia profesjonalizacji, ujednolicania form
oraz sposobów działania organizacji społecznych. Z pewnością można dostrzec
pozytywne aspekty tego procesu, chociażby skuteczne aplikowanie o dostępne
środki finansowe, profesjonalne zarządzanie projektami, efektywne wydatkowanie środków finansowych (w tym publicznych), a także fakt, iż część organizacji
społecznych może być rzeczywistym partnerem władz publicznych, uczestniczącym w procesie świadczenia usług publicznych. Pozytywne jest również to, iż
sektor społeczny powoli zaczyna być postrzegany jako dający pracę, także profesjonalistom i osobom wykształconym. Jednocześnie można się zastanawiać, czy
to nadal sektor społeczny. Czy idea zrzeszania, wspólnej pracy na rzecz jednostki
lokalnej ma jeszcze sens? Czy to już tylko idealistyczne założenie bez jakichkolwiek szans na realizację? Czy w etatyzacji sektora społecznego, orientacji projektowej i generowanej przez nią konkurencyjności oraz utylitarnym podejściu do
celów organizacji, a także w „papierowej” i „sztucznej” multifunkcyjności tych
podmiotów uprawniającej do aplikowania o wsparcie w jak największej liczbie
konkursów nadal jest miejsce na „społeczne”, na „wspólne” i na partnerstwo?
Z pewnością wadą profesjonalizacji sektora społecznego jest wykluczanie
części podmiotów. Dotyczy to głównie małych, faktycznie oddolnych i społecznikowskich organizacji wiejskich. Procedury, wymagania i formalności narzucone
przez dostępne programy okazują się dostępne nie dla wszystkich. Wyraźnie widoczne jest niedopasowanie programów do realiów życia. Można to obserwować
na przykładzie osi IV PROW, ale także innych programów współfinansowanych
przez UE (ibidem, s. 38–39).
Z pewnością przedstawiony w niniejszym artykule problem nie został wyczerpany, a problematyka jakości sektora społecznego oraz jego ewolucji i roli
w tworzeniu partnerstw wymaga dalszych pogłębionych badań, w tym także
w wymiarze porównawczym.
Bibliografia
Adamiak P. 2013, Ochotnicze straże pożarne w Polsce. Raport z badania 2012, Warszawa:
Stowarzyszenie Klon/Jawor.
Alves M.A., Koga N.M. 2006, Brazilian nonprofit organizations and the new legal framework: an institutional perspective, „Brasilian Administration Review” 3 (2), http://
www.scielo.br/pdf/bar/v3n2/v3n2a06.pdf (25.07.2014).
Baza ngo.pl, http://bazy.ngo.pl/ (26.07.2014).

33955352
3

150

Anna Kołomycew

DiMaggio P.J., Powell W.W. 1983, The iron cage revisited: Institutional isomorphism and
collective rationality in organizational fields, „American Sociological Review” 48 (2).
Działania Programu Rozwoju Obszarów Wiejskich na lata 2007–2013, Warszawa:
Ministerstwo Rolnictwa i Rozwoju Wsi, http://www.minrol.gov.pl/pol/Wsparcierolnictwa-i-rybolowstwa/PROW-2007-2013/Dzialania-PROW-2007-2013/OS-4LEADER (26.07.2014).
Furmankiewicz M. 2013, Współrządzenie czy ukryta dominacja sektora publicznego? Koncepcja governance w praktyce lokalnych grup działania LEADER, „Studia
Regionalne i Lokalne” 1.
Gąsior-Niemiec A. 2014, Partnerstwo i partycypacja na obszarach wiejskich – przypadek
lokalnych grup działania w województwie podkarpackim, „Polityka i Społeczeństwo”
1 (w druku).
Goszczyński W., Kamiński R., Knieć W. 2013, Dylemat linoskoczka, czyli o profesjonalizacji autentyczności i perspektywach rozwoju organizacji pozarządowych na wsi
i w małych miastach, Toruń–Warszawa: Forum Aktywizacji Obszarów Wiejskich.
Halamska M., Michalska S., Śpiewak R. 2010, LEADER w Polsce: drogi implementacji
programu, „Wieś i Rolnictwo” 4.
Heidbreder E.G. 2012, Civil society participation in EU governance, „Living Reviews in
European Governance” 7 (2), http://www.livingreviews.org/lreg-2012-2 (25.07.2014).
Herbst J. 2008, Inny trzeci sektor. Organizacje pozarządowe na terenach wiejskich [w:]
M. Halamska (red.), Wiejskie organizacje pozarządowe, Warszawa: Instytut Rozwoju
Wsi i Rolnictwa PAN.
Kapitał ludzki i społeczny, Monitoruj Podkarpackie, http://monitoruj.podkarpackie.pl/kapita%C5%82-ludzki/ (26.07.2014)
Kołomycew A., 2013, Partnerstwa jako interesariusze w modeli rządzenia wielopodmiotowego. Specyfika, tworzenie, i funkcje w jednostkach terytorialnych, „Nierówności
Społeczne a Wzrost Gospodarczy” 34.
Kotarski H. 2013, Kapitał ludzki i kapitał społeczny a rozwój województwa podkarpackiego, Rzeszów: Wydawnictwo Uniwersytetu Rzeszowskiego.
Kull M. 2008, EU Multi-Level Governance in the Making: The Community Initiative
Leader+ in Finland and Germany, University of Helsinki (niepublikowana rozprawa
doktorska).
March J.G., Olsen J.P. 2005, Instytucje. Organizacyjne podstawy polityki, Warszawa:
Wydawnictwo Naukowe Scholar.
Martela B. 2011, Aktywność obywatelska w ramach inicjatyw nieformalnych. Przyczynek
do refleksji, „Acta Universitatis Lodziensis, Folia Sociologica” 38.
Pawłowska A., Gąsior-Niemiec A., Kołomycew A. 2014, Partnerstwa międzysektorowe
na obszarach wiejskich. Studium przypadku lokalnych grup działania w województwie
podkarpackim, Warszawa: Wydawnictwo Naukowe Scholar.
Przewłocka J., Adamiak P., Herbst J. 2013, Podstawowe fakty o organizacjach pozarządowych. Raport z badania 2012, Warszawa: Stowarzyszenie Klon/Jawor.
Przewłocka J., Herbst J. 2011, Ile jest w Polsce organizacji i czym się one zajmują?,
http://wiadomosci.ngo.pl/wiadomosci/666758.html (25.07.2014).
Raport z badań nad strukturą i stanem organizacji pozarządowych w województwie podkarpackim, 2010, Rzeszów: Stowarzyszenie Rozwoju Społecznego.
ROP, Raporty i opracowania, http://www.prop.rzeszow.pl/raporty-prop.html
(26.07.2014).

33955352
3

Organizacje społeczne w strukturze partnerstw międzysektorowych…

151

Rymsza M. 2007, Standaryzacja współpracy administracji publicznej z organizacjami pozarządowymi jako element polityki państwa wobec trzeciego sektora [w:] M. Rymsza,
P. Frączak, R. Skrzypiec, Z. Wejcman (red.), Standardy współpracy administracji publicznej z sektorem pozarządowym, Warszawa: Instytut Spraw Publicznych.
Sejm Rzeczypospolitej Polskiej, http://www.sejm.gov.pl/sejm7.nsf/PrzebiegProc.
xsp?nr=1699 (25.07.2014).
Śpiewak R. 2008, Czy organizacje pozarządowe są wsi potrzebne? [w:] M. Halamska
(red.), Wiejskie organizacje pozarządowe, Warszawa: Instytut Rozwoju Wsi
i Rolnictwa PAN.
The Future Role of Civil Society, World Economic Forum, 2013, http://www3.weforum.
org/docs/WEF_FutureRoleCivilSociety_Report_2013.pdf (24.06.2014).
Together for Better Public Services, Partnering with Citizens and Civil Society, 2011,
OECD Public Governance Reviews.
Trzeci sektor w Polsce. Stowarzyszenia, fundacje, społeczne podmioty wyznaniowe, samorząd zawodowy i gospodarczy oraz organizacje pracodawców w 2010 roku, 2013,
Warszawa: Główny Urząd Statystyczny.
Ustawa z dnia 20 sierpnia 1997 r. o Krajowym Rejestrze Sądowym, DzU z 2001 r., Nr 17,
poz. 209 z późn. zm.
Ustawa z dnia 24 kwietnia 2003 r. o działalności pożytku publicznego i o wolontariacie,
DzU z 2003 r., Nr 96, poz. 873 z późn. zm.
Ustawa z dnia 7 marca 2007 r. o wspieraniu rozwoju obszarów wiejskich z udziałem
środków Europejskiego Funduszu Rolnego na rzecz Rozwoju Obszarów Wiejskich,
DzU z 2007 r., Nr 64, poz. 427 z późn. zm.
Wasielewski K. 2005, Program LEADER +. Szansa czy tylko nadzieja na aktywizację
polskiej wsi? [w:] B. Fedyszak-Radziejowska (red.), Proces demarginalizacji polskiej wsi. Programy pomocowe, liderzy, elity i organizacje pozarządowe, Warszawa:
Instytut Spraw Publicznych.
Wygnański J.J. 2008, Ekonomizacja organizacji pozarządowych. Możliwość czy konieczność?, Warszawa: Stowarzyszenie Klon/Jawor.
Zajda K. 2011, Nowe formy kapitału społecznego wsi. Studium przypadku lokalnych grup
działania z województwa łódzkiego, Łódź: Wydawnictwo Uniwersytetu Łódzkiego.
Zieliński K. 2011, Rekordowe podkarpackie smaki, http://www.potrawyregionalne.
pl/153,5398,REKORDOWE_PODKARPACKIE_SMAKI_.htm (26.07.2014).
Zimmer A. 2008, Korporacjonizm na nowo. Uwarunkowania historyczne a niemiecki sektor organizacji pozarządowych [w:] Trzeci sektor dla zaawansowanych. Nowoczesne
państwo i organizacje pozarządowe – wybór tekstów, M. Mozga-Górecka, J. Herbst,
J. Wygnański, Warszawa: Stowarzyszenie Klon/Jawor.

33955352
3

Tomasz Potkański

Współpraca międzysamorządowa w Polsce:
uwarunkowania instytucjonalne i prawne, skala
…

zjawiska oraz agenda badawcza w kontekście wyzwań
rozwojowych polskiego samorządu terytorialnego.

Perspektywa praktyka samorządowego
Wstęp

W ciągu ostatnich kilku lat w Polsce można zaobserwować intensyfikację
współpracy międzysamorządowej (JST) i szerokie zainteresowanie tym zagadnieniem. W artykule staram się przedstawić szeroki kontekst, w jakim to zjawisko
zachodzi. Wychodząc od kluczowych wyzwań rozwojowych, przed jakimi stoją
obecnie polskie samorządy, oraz polityki Unii Europejskiej kładącej nacisk na
podejście terytorialne, warto dostrzec, że polska strategia rozwoju regionalnego także wspiera to podejście. Realizacja zasady spójności terytorialnej prowadzonych działań rozwojowych wymaga szerokiej współpracy JST oraz szerzej,
współpracy instytucji reprezentującej wszystkie trzy sektory na obszarze danego
terytorium. W dalszych krokach charakteryzuję i poddaję ocenie istniejące formy
współpracy JST z punktu widzenia przydatności dla zarządzania terytorialnego
oraz ocenię aktualny stan rozwoju partnerstw JST. Ten szeroki wstęp posłuży do
uzasadnienia potrzeb badawczych w tym zakresie. Odnoszą się one zarówno do
etapu zawiązywania partnerstw, etapu realizacji zadań, jakie przed sobą stawiają,
jak i oceny ich efektywności i trwałości. Odnosząc się do doświadczeń jednego
z programów, który koordynuje Związek Miast Polskich, prezentuję metodologię
samooceny jakości współpracy w ramach partnerstw.
Uwarunkowania i wyzwania rozwojowe
dla rozwoju społeczności lokalnych
Problemy demograficzne stają się jednym z podstawowych wyzwań dla rozwoju lokalnego. W chwili obecnej współczynnik dzietności kobiet w Polsce
wynosi 1,3–1,4 (a próg odnawialności pokoleń stanowi 2,1), co plasuje nas na
jednym z ostatnich miejsc na świecie (212 z 224 państw klasyfikowanych w statystykach) (The World Factbook 2013). Jako bezpośrednią przyczynę demografowie wskazują zmianę modelu rodziny, przesunięcie wieku zawarcia małżeństwa
i urodzenia pierwszego dziecka, a także spadek liczby małżeństw przy rosnącej
liczbie rozwodów. Zmiany te są kombinacją wielu czynników: mają podłoże kulturowe oraz ekonomiczno-społeczne, spośród których najważniejszy jest brak

33955352
3

Współpraca międzysamorządowa w Polsce…

153

stabilności ekonomicznej młodych ludzi (trudności w znalezieniu stabilnej pracy
i niska dostępność ekonomiczna mieszkań). Do roku 2035 ludność Polski ma się
zmniejszyć o 2 mln, do ok. 36 mln, a do 2050 r. o kolejne 3 mln. Dla planowania rozwoju lokalnego ważne są szczególnie zmiany w proporcji osób w wieku
przedprodukcyjnym i poprodukcyjnym oraz starzenie się ludności w wieku produkcyjnym – oznacza to bowiem bardzo znaczące przesunięcia w popycie na
różnego rodzaju usługi publiczne, co będzie generowało nowe koszty i obniży
część dochodów jednostek samorządu terytorialnego (JST). Według prognozy
demograficznej GUS dla Polski (Prognoza… 2008) w latach 2008–2035 liczba
osób w wieku produkcyjnym zmniejszy się o 3,8 mln, w tym największy spadek nastąpi w najbliższych latach (2015–2020 – aż o 1,2 mln osób). Generalnie
przybywać będzie osób w wieku poprodukcyjnym, a ubywać dzieci przy spadku
łącznej liczby ludności. Jednocześnie część młodych osób w wieku największej
rozrodczości migruje z terenów wiejskich do miast, a z miast mniejszych do tych
największych. Ponadto szacuje się, że w ciągu ostatnich 10 lat blisko 2 mln osób
wyemigrowało do krajów „starej” Unii, korzystając ze wspólnego rynku pracy
w UE, ostatnio przede wszystkim z rodzinami, a tym samym na stałe. Wszystkie
te procesy złożone razem będą tworzyć olbrzymie wyzwania dla lokalnych rynków pracy i lokalnych rynków usług publicznych. Przyzwyczailiśmy się, że udaje się zmniejszyć bezrobocie w kraju dzięki wyjazdom za granicę części osób,
które nie znajdują zatrudnienia. Tymczasem ciągu 5–10 lat na naszych lokalnych
i nie tylko peryferyjnych rynkach pracy zacznie brakować chętnych do pracy
z powodu braku prostej zastępowalności pokoleń, zwłaszcza gdy weźmie się pod
uwagę wpływ migracji z mniejszych ośrodków do największych miast w kraju
lub za granicę. Brak rąk do pracy będzie nowym zjawiskiem, całkowicie zmieniającym perspektywy rozwojowe mniejszych ośrodków – wychodząc poza sytuację znaną nam z doświadczenia. Będzie to główne wyzwanie. Sprostanie mu
wymaga współpracy międzysamorządowej w celu wytworzenia wystarczającego
wspólnego potencjału rozwoju, by generować nowe miejsca pracy – skutecznie
zachęcając młodych do wiązania się ze swoim terenem.
Spadek liczby dzieci w wieku szkolnym już powoduje wzrost jednostkowych
kosztów oświaty, dodatkowo obciążając budżety samorządowe. W efekcie władze
lokalne muszą na ten cel przesuwać środki, które miały być wydane na rozwój
infrastruktury dla rozwoju przedsiębiorczości. Kiedy z danego terenu wyjeżdżają
dzieci (lub się nie rodzą), zmniejsza się strumień środków płynących do gminy/powiatu z tytułu subwencji oświatowej – a koszty utrzymania infrastruktury
i opłacenia kadry pozostają lub spadają znacznie wolniej. Nie jest to tylko problem kosztów oświaty. Wyjazdy mieszkańców w poszukiwaniu pracy przekładają
się na niższą liczbę odbiorców lokalnych komunalnych usług publicznych (woda,
kanalizacja, odpady stałe, lokalny transport itp.), co wobec rosnących kosztów
obsługi i amortyzacji wybudowanej już infrastruktury zwiększa koszty jednostkowe, które na razie najczęściej ponosi gmina, ale w sytuacji pogarszającego

33955352
3

154

Tomasz Potkański

się stanu finansów samorządowych taka polityka nie będzie mogła długo trwać
i koszty dla mieszkańców będą także wzrastać. Podobnie jak w objętych kryzysem regionach innych państw UE wzrost kosztów utrzymania przy braku perspektyw stabilnego i satysfakcjonującego zatrudnienia spowoduje dalszy odpływ
liczby ludności w wieku produkcyjnym, szczególnie tej najbardziej mobilnej –
w wieku 25–35 lat, kiedy zakłada się rodziny i decyduje o miejscu zamieszkania
(czyli gdzie będzie się płacić PIT) oraz miejscu wychowania dzieci (czyli dokąd
za uczniem popłynie subwencja oświatowa).
Te procesy demograficzne i ich przyczyny oraz społeczne konsekwencje zachodzą równolegle do wspomnianego kryzysu dochodów jednostek samorządu.
Jest to zjawisko systemowe, wynikające z obniżenia przez parlament w latach
2006–2007 stawek podatku PIT i wprowadzenia wysokich ulg rodzinnych.
Coroczny ubytek tylko z tego tytułu szacowany jest na ok. 8 mld zł1. Od roku
2008 samorządy nie otrzymały z tego tytułu 56 mld zł – nigdy nie zrekompensowanych, co jest kwotą olbrzymią – wynosi bowiem więcej niż roczne wydatki
inwestycyjne wszystkich jednostek samorządu (45 mld zł w 2013 r.). Do tego
dochodzą dodatkowe zadania nakładane hojną ręką parlamentu i rządu, a tym samym wydatki – ale nierekompensowane adekwatnymi dochodami. W tak trudnej
sytuacji finansowej samorządów pole manewru jest bardzo niewielkie i wymaga
integracji zarządzania usługami między JST, aby obniżyć koszty jednostkowe.
Jednocześnie w warunkach zglobalizowanej gospodarki główne czynniki
makroekonomiczne wpływające na kondycję lokalnych gospodarek mają źródło poza granicami danej gminy czy nawet zespołu gmin, a często i kraju. Choć
wzrasta znaczenie eksportu jako siły napędowej lokalnych gospodarek, to jednak jednocześnie musimy się liczyć z niestabilnością polityczną czy gospodarczą
w wielu regionach świata, często bliskich, do których eksportują swe wyroby lub
usługi przedsiębiorstwa zlokalizowane w konkretnych samorządach. Ta niestabilność otoczenia gospodarczego nie zwalnia samorządów od planowania rozwoju
gospodarczego i wdrażania tych planów. Wręcz przeciwnie, w zglobalizowanej
gospodarce pojedynczym samorządom (nawet dużym miastom, a co dopiero
mniejszym czy gminom wiejskim) trudno być silnym partnerem dla działających
globalnie przedsiębiorców. Chcąc odgrywać w tym systemie aktywną rolę i odnosić sukcesy – nawet na swoją lokalną miarę – należy wykorzystywać ekonomię
skali, czyli łączyć siły i zasoby (atrakcyjność) szeregu sąsiadujących jednostek
samorządu terytorialnego.
Oprócz tych zjawisk, umotywowanych w dużej mierze czynnikami zewnętrznymi, istnieją wewnętrzne i wręcz kulturowe uwarunkowania współpracy – szczególnie brak umiejętności współpracy międzyludzkiej i międzyinstytucjonalnej.
1
Obliczenia własne Biura Związku Miast Polskich na podstawie danych Ministerstwa
Finansów o wykonaniu budżetów jednostek samorządu terytorialnego. Fragment uzasadnienia dla
obywatelskiego projektu ustawy o zmianie ustawy o finansach jednostek samorządu terytorialnego,
złożonego w Sejmie RP w dniu 27 września 2012 r.

33955352
3

Współpraca międzysamorządowa w Polsce…

155

W relacjach między liderami instytucji publicznych, w tym samorządów, nadal
tak jak od 1990 r. dominuje rywalizacja o zasoby i prestiż. Ten model świetnie się
sprawdzał przez pierwszych dwadzieścia lat funkcjonowania samorządu, ale teraz
już nie wystarcza – potrzebujemy jego zmiany. Ten kulturowy wymiar jest połączony ze słabością instytucjonalną – tj. słabością systemów koordynacji działań
i współpracy na rzecz rozwoju w wymiarze międzysamorządowym i międzysektorowym (samorząd terytorialny – społeczeństwo obywatelskie – przedsiębiorcy).
Aspektowi temu – w wymiarze działań doskonalących – poświęcona jest ostatnia
część artykułu.
Kontekst europejskich polityk publicznych
Wszystkie wymienione problemy, może z wyjątkiem ostatniego, który szczególnie silnie daje o sobie znać w Polsce, obecne są także w innych krajach Unii
Europejskiej. Wysiłki rozwojowe w celu realizacji dotychczasowej strategii lizbońskiej nie dały zadowalających rezultatów. Oficjalnym powodem były negatywne skutki światowego kryzysu finansowego (Komunikat… 2010, s. 5), ale
patrząc z szerszej perspektywy, dostrzegamy, że po prostu wyczerpał się model
rozwoju oparty na bezustannej konkurencji i podejściu sektorowym, a w sensie
przestrzennym – na punktowych interwencjach rozwojowych, które miały się zsumować w danym regionie, czy na niższym szczeblu – na poziomie jednej gminy
– w spójny proces rozwojowy. Nic takiego nie nastąpiło i dlatego Unia Europejska
zmieniła zestaw strategicznych celów rozwojowych i narzędzi ich wdrażania,
przyjmując 17 czerwca 2010 r. na szczycie Rady Europejskiej nową strategię rozwoju: Europa 2020 – Strategia na rzecz inteligentnego i zrównoważonego rozwoju
sprzyjającego włączeniu społecznemu (ibidem). W nowej strategii określono pięć
celów rozwojowych, które mają być osiągnięte na poziomie unijnym:
1) zatrudnienie (75% osób w wieku 20–64 lata powinno mieć pracę);
2) badania i rozwój oraz innowacje (wartość inwestycji w badania i rozwój oraz
w innowacje powinna być równa 3% PKB);
3) zmiany klimatu i energia (ograniczenie emisji gazów cieplarnianych o 20%
w stosunku do poziomu z 1990 r., 20% energii powinno pochodzić ze źródeł
odnawialnych, a efektywność energetyczna – wzrosnąć o 20%);
4) edukacja (odsetek młodzieży niekontynuującej nauki nie powinien przekraczać 10%, a co najmniej 40% osób w wieku 30–34 lata powinno mieć wykształcenie wyższe);
5) ubóstwo i wykluczenie społeczne (zmniejszenie liczby osób zagrożonych ubóstwem i wykluczeniem społecznym o co najmniej 20 mln).
Patrząc krytycznie na te cele, dostrzegamy, że żadnego z nich, zarówno na
poziomie krajowym, jak i europejskim, nie da się zrealizować dotychczasowymi
metodami, w tym działając w pojedynkę (np. samorządy – w granicach swego
terytorium i konkurując między sobą).

33955352
3

156

Tomasz Potkański

W kolejnych latach, w ślad za zmianą deklarowanych celów strategicznych,
zmieniły się także zasady oraz instrumenty planowania i realizacji kluczowych
polityk publicznych w tym zakresie. Nowe podejście wyrażone w 2011 r. w tzw.
Agendzie Terytorialnej UE 2020 przełożyło się wkrótce na regulacje europejskiej polityki spójności (Territorial… 2011) i polskiej polityki rozwoju (Krajowa
Strategia Rozwoju Regionalnego… 2010) wprowadzające nacisk na terytorialny
wymiar polityk publicznych2.
Przejście w zarządzaniu rozwojem od podejścia sektorowego i tradycyjnej
redystrybucji pieniędzy do podejścia zintegrowanego terytorialnie ma polegać
na integrowaniu działań różnych podmiotów publicznych i środków na rozwój
nie wobec terytoriów określonych administracyjnie (np. gmin, regionów), lecz
funkcjonalnie (charakteryzujących się podobnymi cechami społeczno-gospodarczo-przestrzennymi i mających spójny plan działania).
Punktem odniesienia dla interwencji polityk publicznych będą „obszary funkcjonalne”. Pojęcie to oznacza (za Koncepcją Przestrzennego Zagospodarowania
Kraju 2030, zob. Koncepcja… 2011) „obszary o wspólnych cechach geograficznych, społeczno-gospodarczych i przestrzennych i jednolitych celach rozwoju”.
Z założenia obszar ów będzie większy niż jedna jednostka administracyjna. W zależności od specyfiki poszczególnych obszarów funkcjonalnych cele i instrumenty polityki przestrzennego zagospodarowania kraju są zróżnicowane i ukierunkowane na wykorzystanie ich specyficznego potencjału geograficznego dla
osiągania celów rozwojowych kraju. Celem delimitacji obszarów funkcjonalnych
jest prowadzenie wobec nich zintegrowanej polityki rozwoju, polityki przestrzennej, regionalnej (w tym miejskiej) oraz polityki spójności. KPZK 2030 wyróżnia
kilka typów miejskich i wiejskich obszarów funkcjonalnych. Obszary funkcjonalne (OF) o znaczeniu wojewódzkim są wyznaczane przez zarządy województw
i uwzględniane w planach zagospodarowania województwa. W praktyce do tej
kategorii dołączają OF wokół miast o znaczeniu ważnym dla danego regionu.
One to – w wymiarze realizacji unijnej polityki spójności – będą beneficjentami
wyodrębnionych alokacji finansowych zwanych ZIT (Zintegrowane Inwestycje
Terytorialne). Natomiast wszystkie inne OF (miasta o znaczeniu subregionalnym
i lokalnym oraz wiejskie OF) są tworzone oddolnie i mają znaczenie oraz charakter bardziej funkcjonalny, a mniej formalny, choć też mogą być beneficjentami
wsparcia publicznego, co odgrywa tu istotną rolę.
Rozwiązania przyjęte po stronie polskiej w pełni korespondują z regulacjami dotyczącymi wydatkowania funduszy europejskich na nadchodzący okres.
Polityka spójności UE na lata 2014–2020 obejmuje m.in. następujące założenia
proceduralne i programowe:

Zasada spójności terytorialnej – Krajowa Strategia Rozwoju Regionalnego… 2010, s. 4, 8,
148 i 162.
2

33955352
3

Współpraca międzysamorządowa w Polsce…

157

• zintegrowane podejście do rozwoju obszaru – opisane już powyżej, wynikające
z Agendy Terytorialnej Unii Europejskiej 2020;
• oparcie programów rozwoju na zasobach lokalnych społeczności – co oznacza,
że projektując filary lokalnego rozwoju (gospodarczego), w mniejszym stopniu
liczymy na inwestorów zewnętrznych, w większym zaś staramy się oprzeć
rozwój na podmiotach lokalnych i lokalnych zasobach oraz przewagach konkurencyjnych – co natychmiast wymusza współpracę międzysektorową;
• współpraca samorządów i władz publicznych różnych poziomów – 3 kwietnia
2014 r. Komitet Regionów przyjął Kartę Wielopoziomowego Sprawowania
Rządów (Rządzenia) w Europie, Multi-level Governance Charter
(Committee…). Karta jest próbą zebrania zasad tworzących ramy współzarządzania sprawami publicznymi przez podmioty lokalne, regionalne i centralne
(a nawet międzynarodowe, np. unijne), we współpracy z innymi sektorami.
Stara się ona budować kulturę współzarządzania;
• CLLD – Community-Led Local Development (rozwój lokalny kierowany przez
społeczność lokalną) – rozwinięcie podejścia LEADER (lokalne partnerstwa
trójsektorowe) stosowanego dla rozwoju obszarów wiejskich jako część tej
polityki sektorowej przy programowaniu i wydatkowaniu funduszy spójności. Umowa partnerstwa między Polską a Unią Europejską podpisana 23 maja
2014 r. w Brukseli zakłada, że RLKS będzie stosowany w ramach polityki rozwoju obszarów wiejskich, a decyzję o jego wdrożeniu w ramach regionalnych
programów operacyjnych będą podejmować zarządy województw. Jak dotąd
tylko trzy z nich (kujawsko-pomorskie, warmińsko-mazurskie oraz ostatnio
śląskie) podjęły takie formalne zobowiązanie. W pozostałych w taki lub inny
sposób premiowane będą projekty partnerskie podmiotów z różnych sektorów
(np. projekty partnerskie w woj. mazowieckim);
• koncentracja środków Europejskiego Funduszu Rozwoju Regionalnego
(EFRR) i Europejskiego Funduszu Społecznego (EFS) na priorytetach strategii Europa 2020 to wspólna dla wszystkich europejskich beneficjentów wytyczna Komisji Europejskiej. Dla Polski została ona sformułowana ostatecznie
w umowie partnerstwa między Polską a Unią Europejską – oznacza, że min.
50% środków musi zostać przeznaczonych na projekty związane z konkurencyjnością małych i średnich przedsiębiorstw, badaniami i działalnością innowacyjną oraz efektywnością energetyczną i odnawialnymi źródłami energii.
Uzupełnieniem tego nowego kontekstu polityk publicznych wobec funkcjonowania partnerstw jest, a raczej będzie, Krajowa Polityka Miejska, której projekt
przyjęło w marcu 2014 r. kierownictwo Ministerstwa Infrastruktury i Rozwoju.
Dwa spośród pięciu jej celów odnoszą się do współpracy partnerskiej miast z ich
otoczeniem, i to miast różnej wielkości.
Proces budowy partnerstw międzysamorządowych w Polsce dla celów pełnego skorzystania z dostępnych funduszy nowej perspektywy został silnie wsparty
przez alokowanie środków w ramach Programu Operacyjnego Pomoc Techniczna

33955352
3

158

Tomasz Potkański

(dostępne do końca 2015 r.) oraz Mechanizmu Finansowego Europejskiego
Obszaru Gospodarczego (dostępne do 2016 r.). Znaczenie uruchomienia tych
programów opisano w przedostatniej części artykułu.
Analiza istniejących form współpracy międzysamorządowej
Poniżej opiszę aktualnie funkcjonujące w naszym porządku prawnym formy współpracy JST i podejmę się ich oceny z punktu widzenia przydatności dla
wdrożenia zasad zarządzania terytorialnego – rozumianego jako wspólne diagnozowanie, planowanie i wdrażanie szeregu równoległych przedsięwzięć rozwojowych na danym obszarze funkcjonalnym przez współpracujące samorządy
i docelowo podmioty z innych sektorów. Szczegółowy opis tych form został dokonany w raporcie przygotowanym w 2013 r. przez zespół pracowników Związku
Miast Polskich (Porawski 2013) w oparciu o analizę prawną i własne badania ilościowe. Tutaj przytoczę tylko główne ich cechy i sformułuję kluczowe wnioski
wskazujące, w jakim stopniu te formy mogą być podstawą szerokiej współpracy
w celach rozwojowych.
Porozumienia międzygminne/międzypowiatowe, opisane w art. 74 ustawy
o samorządzie gminnym i w art. 73 ustawy o samorządzie powiatowym, dotyczą powierzenia innej jednostce samorządu wykonywania zadań publicznych.
W praktyce oznacza to, że jedna gmina lub powiat przejmuje wszystkie prawa
i obowiązki w zakresie dostarczania danej usługi lub jej części od organów gmin/
powiatów, z którymi podpisuje takie porozumienie, a te przekazują jej środki na
finansowanie swojej części działań. Jest to bardzo „sztywna” forma, dostosowana
do tego celu – tj. w momencie podpisania porozumienia jedna jednostka przejmuje od drugiej kompetencje, a ta druga je w całości traci (w określonym przedziale
czasowym). Niestety brak jest danych dotyczących liczby tego typu porozumień
(brak wspólnego rejestru), ale są one licznie podpisywane między JST i odnoszą
się do bardzo różnych, często jednostkowych działań – np. umożliwiają mieszkańcom danej gminy korzystanie z jakiejś placówki innej gminy, która w tym
zakresie staje się organizatorem tej usługi, lub też powiat przekazuje gminie
wykonywanie części usług powiatowych dla mieszkańców tej gminy. Nie ma
jednego pełnego rejestru takich porozumień, ale stosuje je większość jednostek
samorządu. Z analizy finansów samorządowych za rok 2012 wynika, że dotacje
celowe dla innych JST z tytułu powierzenia zadań wyniosły 1,2 mld zł, a więc
skala zjawiska nie jest duża (poniżej 1% budżetów wszystkich JST). Niestety
tylko w części jest ona przydatna do realizacji współpracy JST – tam, gdzie podmioty wymieniają się zadaniami, aby obniżyć koszt lub podnieść jakość usług.
Forma ta nie zawiera możliwości koordynacji planowania wspólnych działań,
i tak więc musi być obudowana innymi formami współpracy.
Związki międzygminne i międzypowiatowe tworzone są na podstawie
art. 64–73 ustawy o samorządzie gminnym i art. 65–72 ustawy o samorządzie

33955352
3

Współpraca międzysamorządowa w Polsce…

159

powiatowym – w celu „wspólnego wykonywania zadań publicznych”. W efekcie powstają nowe podmioty prawa publicznego, przejmujące wszystkie prawa
i obowiązki tworzących je organów gmin/powiatów. Obecnie istnieje 226 takich
związków gminnych i 2 powiatowe (dane wynikające z rejestru w Ministerstwie
Administracji i Cyfryzacji), ale tylko 145 złożyło sprawozdania (czyli działa).
Ich cechą charakterystyczną jest bardzo sztywna struktura, dostosowana do zarządzania konkretną infrastrukturą liniową, stąd bardzo sformalizowany sposób
wstępowania do związku i występowania z niego. W chwili obecnej możliwe jest
wyłącznie tworzenie odrębnie związków gmin i odrębnie związków powiatów,
ale znajdujący się już w sejmie projekt ustawy o zmianie ustawy o samorządzie
gminnym dopuszcza tworzenie wspólnych związków, choć będzie to miało małe
znaczenie praktyczne ze względu na odmienność zadań tych rodzajów samorządu. Skala budżetów związków komunalnych sięga 1,3 mld zł (2011 r.) – co
odpowiada mniej niż 1% budżetów wszystkich JST, a więc nie jest znacząca.
Związki komunalne – ze względu na swoją „sztywność” – która jest formą ochrony interesów członków i zakłada całkowite przejęcie kompetencji do zarządzania
daną usługą od członków, nie są dobrze dostosowane do współpracy w zakresie
planowania rozwoju i zarządzania wieloma sektorami usług naraz, a szczególnie
częstych zmian w tym zakresie, choć mogą skutecznie uzupełniać wachlarz innych form. Nie jest to forma współpracy międzysektorowej.
Zupełnie odmienną formą są stowarzyszenia jednostek samorządu terytorialnego. Tworzą je gminy (w celu wspierania idei samorządu terytorialnego oraz
obrony wspólnych interesów – art. 84 ustawy gminnej), a także powiaty i województwa (art. 75 ustawy powiatowej, art. 8b ustawy wojewódzkiej). Tworzone
stowarzyszenie ma status prawny organizacji pozarządowej. Stowarzyszenia JST
mogą mieć charakter ogólnokrajowy (istnieje ich 5), krajowy „branżowy” (6),
regionalny (13) i euroregionalny (16), a także lokalny (zidentyfikowano 78 takich
stowarzyszeń – ale nie ma obejmującego je jednego rejestru). Stowarzyszenia
nie mogą powstawać w celu wspólnego wykonywania zadań publicznych – nie
mogą przejmować wykonywania zadań własnych JST. Powstają w celu rozwojowym – jako forma oddolnej koordynacji procesów planowania działań. Aby
odegrać swoją rolę jako forma organizacji współpracy JST, muszą one być uzupełniane (obudowane) przez równolegle działające związki komunalne, co dubluje lub wręcz multiplikuje struktury wdrożeniowe, podnosząc koszty i poziom
komplikacji organizacyjnych. Stowarzyszenie JST nie jest też formą współpracy
międzysektorowej (ze względu na kontrowersje podnoszone przez nadzór prawny
wokół roli członków wspierających z innych sektorów).
W tym kontekście ważną rolę odgrywają stowarzyszenia JST i innych podmiotów, utworzone na podstawie szczególnej regulacji ustawowej, w tym zwłaszcza
Lokalne Grupy Działania, LGD (art. 15 ust. 1 ustawy o wspieraniu rozwoju obszarów wiejskich z udziałem środków Europejskiego Funduszu Rolnego na rzecz
Rozwoju Obszarów Wiejskich), których celem jest rozwój obszarów wiejskich

33955352
3

160

Tomasz Potkański

(336 LGD z udziałem 2060 gmin), oraz Lokalne Organizacje Turystyczne, LOT
(art. 4 ustawy o Polskiej Organizacji Turystycznej) mające na celu rozwój i promocję turystyki (132 z udziałem 607 gmin i powiatów). Ponieważ ze względu na
prorozwojowy charakter mogą, a nawet muszą należeć do nich inne osoby prawne oraz osoby fizyczne – są to więc rzeczywiste i dość już dobrze przećwiczone
formy współpracy międzysektorowej. Wdrażanie podejścia RLKS będzie oparte
na tych doświadczeniach. W nowym okresie programowania 2014–2020 będą
one potencjalnie odgrywały jeszcze większą rolę w planowaniu i wdrażaniu rozwoju (podejście RLKS będzie wdrażane w ramach Programu Rozwoju Obszarów
Wiejskich), ale niestety w obecnym wydaniu polskim (AD 2014) polityka spójności nie jest wystarczająco skoordynowana z polityką rozwoju obszarów wiejskich. Istnieje duże prawdopodobieństwo, że planowanie rozwoju w ramach
LGD/LOT nie będzie skorelowane z zarządzaniem terytorialnym w obszarach
funkcjonalnych, ich granice bowiem w dużej mierze się nie pokrywają. Jest to
problem, który wymaga szybkiej interwencji rządu.
Nie omawiam roli spółek prawa handlowego w zakresie współpracy międzygminnej (inna forma realizacji tych samych zadań, które należą do związków
komunalnych), ale z rosnącą uwagą należy przyglądać się skali rozwoju i roli
prorozwojowych porozumień międzysamorządowych (zwanych powszechnie
„partnerstwami” – tj. umów o współpracy na gruncie prawa cywilnego), których
sygnatariuszami stają się też podmioty z innych sektorów. Większość związków
ZIT (Zintegrowane Inwestycje Terytorialne) ma właśnie formę porozumienia cywilnoprawnego lub stowarzyszenia JST (na przykład Stowarzyszenie Metropolia
Poznań).
W opinii Związku Miast Polskich ważnym uzupełnieniem form współdziałania samorządów (poza dominującymi dziś związkami komunalnymi i stowarzyszeniami JST) byłby „zespół współpracy terytorialnej” zaproponowany w „prezydenckim” projekcie ustawy o współdziałaniu w samorządzie terytorialnym (druk
sejmowy 1699). Miałoby to być narzędzie silniejsze niż stowarzyszenie (ma prawo realizować usługi) oraz znacznie bardziej elastyczne niż związek komunalny (udziałowcy przekazują do wspólnego wykonywania tylko wybrane usługi
i w ramach jednej formy prawnej można realizować wiele usług dla mieszkańców
danego obszaru).
W ostatnich dwu latach proces budowy partnerstw międzysamorządowych
w Polsce został znacząco przyspieszony. Oprócz powoli rosnącej świadomości
potrzeby współpracy drugim czynnikiem jego rozwoju jest nadzieja na łatwiejszy dostęp do funduszy unijnych dla przedsięwzięć partnerskich. Ważną rolę odgrywa w tym procesie Ministerstwo Infrastruktury i Rozwoju, które udostępniło
środki z Programu Operacyjnego Pomoc Techniczna (POPT – dostępne do końca
2015 r.) oraz jest operatorem środków z Mechanizmu Finansowego Europejskiego
Obszaru Gospodarczego (EOG – dostępne do 2016 r.) na przygotowanie strategii rozwoju miejskich obszarów funkcjonalnych. Trzeba podkreślić zjawisko

33955352
3

Współpraca międzysamorządowa w Polsce…

161

pozytywnie nietypowe dla polskiej administracji, która potrafiła precyzyjnie
skoordynować wykorzystanie dwóch różnych źródeł funduszy zewnętrznych dla
wsparcia realizacji tego samego celu, jakim jest promocja współpracy partnerskiej i zarządzania terytorialnego w sensie ogólnym, oraz umożliwienie (w trybie
konkursowym) ponad 60 partnerstwom samorządowym dobrego przygotowania
się do wykorzystania funduszy unijnych nowej perspektywy dzięki opracowaniu
wspólnych strategii, studiów wykonalności i projektów technicznych wspólnych
przedsięwzięć ważnych dla rozwoju lokalnego w nowych warunkach.
Aktualna skala zainteresowania projektami partnerskimi jest bardzo wysoka.
Łącznie aż 127 różnych partnerstw międzysamorządowych, w tym także z udziałem partnerów z innych sektorów, złożyło wnioski grantowe do MIiR w ramach
trzech następujących po sobie konkursów w ramach POPT i MF EOG. 65 z nich
otrzymało granty w wysokości 1–2,5 mln zł na sfinansowanie wykonania badań
i delimitacji obszaru funkcjonalnego, zdiagnozowania szans rozwojowych i przygotowania wspólnych strategii rozwoju, strategii sektorowych dla kluczowych
sektorów oraz studiów wykonalności i projektów technicznych najważniejszych
przedsięwzięć. Niewątpliwie część pozostałych także nie porzuciła idei współpracy. Członkami 127 partnerstw było ponad 1000 jednostek samorządu, a więc
blisko 35% wszystkich. W realizację grantów zaangażowanych jest ok. 500 jednostek, a więc co najmniej 17% wszystkich. Należy sądzić, że jest to wystarczająca masa krytyczna JST w kraju, aby dzięki współpracy uruchomić nowe i trwałe
trendy w rozwoju lokalnym. Trzeba jednak podkreślić, że powodzenie nowego
podejścia tj. „zarządzania terytorialnego”, zależy od tego, w jakim stopniu będzie
to współpraca trójsektorowa, a nie tylko międzysamorządowa. W tym zakresie
jak najszersze wykorzystanie doświadczeń programu LEADER, a obecnie podejścia RLKS, będzie wspierało ów proces. Wspomniane w założeniach unijnej polityki spójności „bazowanie na lokalnych potencjałach” oznacza właśnie
współpracę między sektorami publicznym, prywatnym i społecznym. Wymaga to
mozolnego budowania wzajemnego zaufania między partnerami, czyli rozmontowywania tej największej bariery rozwoju Polski, jaką jest niski kapitał społeczny.
Niemniej punktem wyjścia dla realizacji takiego planu są dobrze działające
partnerstwa międzysamorządowe. Wspomaganie ich rozwoju instytucjonalnego to jedno z kilku zdań projektu realizowanego przez Związek Miast Polskich,
Związek Powiatów Polskich i Związek Gmin Wiejskich RP w ramach Programu
Regionalnego MF EOG, dla którego operatorem jest MIiR. Jednym z ważnych
elementów tego zadania było przygotowanie metodologii samooceny jakości
współpracy w ramach partnerstw. Pełna treść tego narzędzia do samodzielnego stosowania jest dostępna na stronie internetowej Związku Miast Polskich
(Projekt… 2012). Poniżej przedstawiam tylko jego strukturę, która wygląda
następująco:

33955352
3

162

Tomasz Potkański

Narzędzie rozwoju kultury współpracy i rozwoju instytucjonalnego – model
samooceny jakości i rozwoju instytucjonalnego partnerstw:
• nr 1: diagnoza zasobów i konkurencyjności obszaru funkcjonalnego (OF),
• nr 2: analiza powiązań funkcjonalnych w zakresie usług publicznych na terenie
OF jako element diagnozy,
• nr 3: programy rozwoju dla obszaru funkcjonalnego,
• nr 4: integracja usług publicznych i infrastruktury w OF,
• nr 5: stopień integracji między dokumentami strategicznymi i operacyjnymi
partnerstwa a odpowiadającymi im dokumentami partnerów (JST),
• nr 6: monitoring i ewaluacja działań partnerstwa,
• nr 7: skład partnerstwa z punktu widzenia jego potrzeb,
• nr 8: komunikacja partnerstwa z mieszkańcami i innymi interesariuszami OF,
• nr 9: przestrzeń debaty i dialogu między partnerami,
• nr 10: zaufanie między partnerami.
Pomimo że współpraca partnerska JST istnieje od 1990 r., to w obecnej skali
i przy współczesnym rozumieniu jej roli można ją określić jako nowe zjawisko,
na pewno w wymiarze jakościowym. Dotychczasowe partnerstwa (stowarzyszenia i związki komunalne) rzadko podejmowały wyzwanie zainicjowania całościowego rozwoju lokalnego. Jednocześnie inicjatyw tych jest już bardzo wiele i skuteczny monitoring tych procesów będzie budował naszą wiedzę. Jako praktyk
samorządowy z doświadczeniem naukowym formułuję poniżej szereg zagadnień,
które warto uczynić przedmiotem badań naukowych i refleksji, tak aby skrócić
okres uczenia się na błędach. W obecnych, znacznie bardziej skomplikowanych
warunkach połączenie wiedzy środowisk praktyków samorządowych i badaczy
Tabela 1. Kluczowe wymiary procesu współpracy międzysamorządowej i międzysektorowej jako zagadnienia badawcze
Praktyczny wymiar współpracy

Szczegółowe zagadnienia badawcze (przykłady)

1) Etap zawiązywania partnerstwa lub
ew. poszerzenia wcześniejszej formy
współpracy

– motywacje aktorów do podjęcia współpracy
– przygotowanie struktur organizacyjnych (rozwój
instytucjonalny)

2) Etap programowania rozwoju
i realizacji planów

– motywacje aktorów do podjęcia współpracy
– przygotowanie struktur organizacyjnych (rozwój
instytucjonalny)
– relacje między aktorami procesu
i interesariuszami instytucjonalnymi

3) Wymiar efektów współpracy
partnerskiej

– wyniki współpracy w sensie poziomu
skuteczności realizacji założonych celów
(w trakcie, na koniec)
– perspektywa efektywności kosztowej zadań
realizowanych w partnerstwie
– perspektywa budowy kapitału społecznego
(zaufania w wymiarze lokalnym
i międzyinstytucjonalnym)
– perspektywa trwałości współpracy partnerskiej

Źródło: opracowanie własne.

33955352
3

Współpraca międzysamorządowa w Polsce…

163

z różnych dziedzin wydaje się jednym z priorytetów. W tabeli 1 przedstawiam
mój autorski zestaw kluczowych wymiarów procesu współpracy międzysamorządowej i międzysektorowej jako zagadnienia badawcze (lub ich wyodrębnione
części).
Podsumowanie
• Problemy rozwojowe na poziomie lokalnym i subregionalnym mogą być skutecznie rozwiązywane wyłącznie przez współpracę partnerską podmiotów publicznych, społecznych i gospodarczych.
• Ogólne otoczenie prawne (zasady formułowania polityk publicznych) już się
zmieniło na lepsze (paradygmat zarządzania terytorialnego), a sposób alokacji
środków publicznych (w tym szczególnie UE) na rozwój w dużej mierze będzie wspierał te działania.
• System prawny w stopniu podstawowym (tj. minimalnym wystarczającym)
pozwala na realizację zasady zarządzania terytorialnego, zmiany na lepsze są
planowane i prawdopodobne.
• Praktyka współpracy międzysamorządowej i międzysektorowej jest dalece
nieadekwatna do potrzeb w sensie kultury współpracy, komunikacji między
partnerami, a nawet motywacji do współpracy.
• Powodzenie podejścia „zarządzania terytorialnego” zależy od tego, w jakim
stopniu będzie to współpraca trójsektorowa, a nie tylko międzysamorządowa.
• Badania naukowe powinny być skoncentrowane na praktycznych uwarunkowaniach procesu współpracy partnerskiej w ramach zarządzania terytorialnego
i powinny formułować wnioski dla praktyków i w języku dla praktyków.
Bibliografia
Committee of Regions, http://cor.europa.eu/en/news/Pages/charter-mlg.aspx (3.08.2014).
Komunikat Komisji Europejskiej: EUROPA 2020, Strategia na rzecz inteligentnego
i zrównoważonego rozwoju sprzyjającego włączeniu społecznemu, Bruksela, 3.3.2010,
KOM(2010) 2020 wersja ostateczna.
Koncepcja Przestrzennego Zagospodarowania Kraju Polska 2030, Uchwała Rady
Ministrów nr 239 z dnia 13 grudnia 2011 r., Monitor Polski z 27 kwietnia 2012 r.
Krajowa Strategia Rozwoju Regionalnego 2010–2020: Regiony, miasta, obszary wiejskie, dokument przyjęty przez Radę Ministrów dnia 13 lipca 2010 r., http://www.mir.
gov.pl/rozwoj_regionalny/polityka_regionalna/ksrr_2010_2020/strony/default.aspx
(3.08.2014).
Pakiet Rozporządzeń Parlamentu Europejskiego dot. Wdrażania Wspólnych Ram
Strategicznych (EFRR, EFS, FS, EFRROW i EFMR) w latach 2014–2020, Official
Journal of European Union, Vol. 56, 20.12.2013, nr L347.
Porawski A. (red.) 2013, Współpraca JST w Polsce – Stan i potrzeby, Poznań:
Ministerstwo Rozwoju Regionalnego i in., opracowanie w ramach projektu ZMP ze
środków MF EOG, http://www.miasta-polskie.pl/zwiazekmp/portal/web/uploads/

33955352
3

164

Tomasz Potkański

pub/pages/page_77/text_images/wspolpraca%20jst%20-%20stan%20i%20potrzeby.
pdf (02.08.2014).
Prognoza demograficzna Polski 2008–2035, 2008, Warszawa: Główny Urząd
Statystyczny, http://stat.gov.pl/cps/rde/xbcr/gus/L_prognoza_ludnosci_Pl_2008-2035.
pdf (02.08.2014).
Projekt: Budowanie kompetencji do współpracy międzysamorządowej i międzysektorowej jako narzędzi rozwoju lokalnego i regionalnego, 2012, http://www.miasta-polskie.
pl/strona-72-projekt_norweski_2.html (3.08.2014).
Territorial Agenda of the European Union 2020: Towards an Inclusive, Smart and
Sustainable Europe of Diverse Regions. Agreed at the Informal Ministerial Meeting
of Ministers responsible for Spatial Planning and Territorial Development, 19th May
2011 Gödöllő, Hungary.
The World Factbook, Biblioteka CIA, 2013, USA, 2012, https://www.cia.gov/library/publications/the-world-factbook/rankorder/2127rank.html (02.08.2014).

33955352
3

Paulina Łazutka

Specyfika związku celowego w Niemczech
na przykładzie landu Bawarii.
Analiza prawnoporównawcza

…

Wstęp
Współpraca międzykomunalna obejmuje wszystkie formy współpracy pomiędzy komunalnymi terytorialnymi osobami prawnymi – prawa publicznego
– miastami, gminami, związkami gmin, powiatami, w których dwóch lub więcej partnerów posiadających podobne kompetencje współdziała, aby realizować
wspólne cele (BMVBS/BBR 2008, s. 12). Podstawą prawną współpracy międzykomunalnej jest prawo do samorządu wyrażone w art. 28 ust. 2 Konstytucji
RFN (Konstytucja… 1949, s. 1478). Stanowi ono podstawę wykonywania zadań
komunalnych samodzielnie przez gminy (na własną odpowiedzialność) oraz gwarantuje prawo współdziałania przy realizacji tychże zadań (Interkommunale…
2008, s. 51).
Dokładne postanowienia dotyczące współpracy międzykomunalnej zostały
wskazane w ordynacji gminnej, jak również w ustawach o współpracy komunalnej. Ustawy te w każdym landzie mają inną treść, przewidują różne publicznoprawne formy współdziałania o różnorakim charakterze wiążącym. W poszczególnych landach zmienia się też nieznacznie liczba i treść dostępnych form
organizacyjnych. Należy także podkreślić, że to samo określenie formy współpracy w różnych landach nie zawsze jest tożsame (Bundesanstalt 2012, s. 47–48).
W wyborze formy współpracy międzykomunalnej gminy mają całkowitą
dowolność. Mogą one wybierać spośród form formalnych, które dzielą się na
publicznoprawne (wspólnota robocza, porozumienie, związek celowy) i prywatnoprawne (fundacja, spółdzielnia), oraz nieformalnych (rada doradcza, okrągły
stół).
Niniejsze opracowanie ma na celu przedstawienie publicznoprawnej formy
współdziałania, jaką jest związek celowy w Bawarii, tworzony na podstawie
bawarskiej ustawy z dnia 20 czerwca 1994 r. o współpracy komunalnej (zwanej dalej KommZG, GVBl 1994, s. 555), jak również zwrócenie uwagi na podobieństwa i różnice między związkiem celowym w Bawarii a polskim związkiem
międzygminnym.

33955352
3

166

Paulina Łazutka

Pojęcie związku
Rozważania dotyczące związku celowego w Bawarii należy rozpocząć od
zdefiniowania tej formy współdziałania. W bawarskiej ustawie o współpracy komunalnej brak jest definicji związku celowego. W doktrynie prawa wielokrotnie podejmowano próby zdefiniowania tej kategorii. Przyjęte definicje różnią się
między sobą w znaczny sposób. Według T. Schmidta związek celowy to osoba
prawna prawa publicznego, posiadająca zdolność prawną, ze znaczącym udziałem komunalnym, która służy wykonywaniu poszczególnych, przekazanych jej
zadań komunalnych (Schmidt 2005, s. 29). Zdaniem J. Oebbecke jest to powstająca przy udziale co najmniej jednej gminy osoba prawna prawa publicznego posiadająca zdolność prawną, która wykonuje jedno lub kilka zadań oraz ma prawo
do samorządzenia się (Oebbecke 2007, s. 855).
Wiele definicji związku celowego zostało sformułowanych w latach 80.
i na początku lat 90. XX wieku, a część z nich nadal pozostaje aktualna. Warto
zwrócić uwagę chociażby na określenie J. Wohlfartha, według którego związek
celowy to osoba prawna prawa publicznego służąca wspólnemu wykonywaniu
konkretnych zadań komunalnych (Wohlfarth 1994, s. 1072). Z kolei zdaniem
W. Damkowskiego związek celowy jest terytorialną osobą prawną prawa publicznego, która wykonuje jedno lub kilka zadań (Damkowski 1988, s. 297).
Jak twierdzi I. Richter, związek celowy w prawie niemieckim jest tworzony
i wykorzystywany przez członków związku do wypełniania zadań o charakterze
władczym. Może on wykonywać jedno albo kilka zadań przekazanych mu w różnym zakresie przez poszczególnych członków związku. Założycielem związku
celowego powinna być terytorialna wspólnota samorządowa, natomiast pozostałymi członkami mogą być zarówno podmioty publiczne, jak i prywatne. Związek
celowy jest zatem osobą prawną prawa publicznego bez wyłącznej właściwości
władztwa na danym terenie (Richter 2012, s. 27–28).
W Polce, podobnie jak w Niemczech, prawo jednostek samorządu terytorialnego do współdziałania zostało wyrażone bezpośrednio w Konstytucji
Rzeczypospolitej Polskiej w art. 172 ust. 1, który stanowi, że jednostki samorządu terytorialnego mają prawo zrzeszania się (Konstytucja… 1997). Pomimo tak
ogólnie określonego prawa do współdziałania brak jest specjalnej ustawy, która
konkretyzowałaby tę kwestię, tak jak w przypadku Niemiec. Zagadnienia te zostały umieszczone przez polskiego ustawodawcę w ustawach samorządowych, tj.
w ustawie o samorządzie gminnym (dalej u.s.g., Ustawa z dnia 8 marca 1990 r…)
oraz w ustawie o samorządzie powiatowym (dalej u.s.p., Ustawa z dnia 5 czerwca
1998 r…). Art. 64 ust. 1 u.s.g. wskazuje, że gminy są uprawnione do tworzenia
związków międzygminnych w celu wspólnego wykonywania zadań publicznych.
Analogiczne postanowienie zawiera u.s.p. w art. 65 ust. 1, stanowiąc, że w celu
wspólnego wykonywania zadań publicznych powiaty mogą tworzyć związki z innymi powiatami.

33955352
3

Specyfika związku celowego w Niemczech

167

Regulacja ustawowa kwestii współdziałania nie jest zbyt obszerna i zawiera
zaledwie kilka artykułów. Co istotne, polski ustawodawca również nie zamieścił
w żadnej z powołanych ustaw legalnej definicji związku międzygminnego. Ciężar
stworzenia owej definicji spoczął tym samym na doktrynie. W tym miejscu warto
przytoczyć negatywną definicję związku międzygminnego M. Ofiarskiej, która
wskazuje, iż „nie ulega wątpliwości, że związki międzygminne i związki powiatów nie są ani jednostkami zasadniczego podziału terytorialnego państwa, ani nie
tworzą stopnia pośredniego pomiędzy gminą a powiatem, czy powiatem a województwem. Nie stanowią również jednostek samorządu terytorialnego »wyższego stopnia«. Nie są także jednostkami samorządu terytorialnego sensu stricto
stanowiącymi z mocy prawa wspólnotę samorządową” (Ofiarska 2008, s. 443).
Autorka wskazuje dalej, że związki mają na celu realizację zadań publicznych,
a ich powołanie i rejestracja następują na zasadach określonych w prawie administracyjnym (ibidem, s. 444).
Wskazując na podstawowe różnice terminologiczne między związkami
w Niemczech i w Polsce, należy zwrócić uwagę na nazewnictwo. W Niemczech
bez względu na land związek tworzony z udziałem jednostek samorządu terytorialnego określany jest mianem związku celowego, co jednoznacznie wskazuje,
że nowy podmiot powstaje w konkretnym celu, np. wspólnego wykonywania
przekazanych mu przez uczestników związku zadań publicznych.
W Polsce nazewnictwo związku nie tyle sugeruje cel przyświecający tworzeniu związku, co wskazuje na podmioty go tworzące. Przez wiele lat trwał
również spór dotyczący używania dwojakiej nazwy związku. Określenie „związek międzygminny” było pierwotnie stosowane zamiennie z terminem „związek
komunalny”. Jak jednak zauważa A. Agopszowicz, nie są to określenia synonimiczne. Pierwszy z tych terminów oznacza, że jest to forma współdziałania
wyłącznie gmin, drugi zaś wskazuje, że chodzi o formę współdziałania nie tylko
gmin, lecz także innych komunalnych osób prawnych (Agopszowicz, Gilowska
1997, s. 370). Rezygnacja przez ustawodawcę z nazwy „związek komunalny”
nastąpiła w związku z pojawieniem się w systemie samorządu powiatowego oraz
wojewódzkiego i była próbą uporządkowania pojęć (Marekwia 2012, s. 16).
Uczestnicy związku
Na podstawie art. 17 KommZG gminy, powiaty i okręgi mogą łączyć się
w związki celowe, aby realizować zadania, do których wykonania są uprawnione
albo zobowiązane. Są to tzw. Freiverbände, czyli związki dobrowolne, którym
wskazane podmioty przekazują pojedyncze zadania, a także wszystkie zadania
związane z jednym, konkretnym celem. Oprócz wskazanych już osób prawa publicznego członkami związku celowego mogą być również korporacje, zakłady
i fundacje prawa publicznego, gdy szczególne przepisy prawa nie wyłączają takiej możliwości. Ponadto członkiem związku celowego mogą być osoby fizyczne

33955352
3

168

Paulina Łazutka

i prawne prawa prywatnego, w sytuacji, kiedy przyczynia się to do realizacji
zadań związku i nie stoi w sprzeczności z zasadami dobra publicznego.
Katalog podmiotów mogących tworzyć związki celowe i przystępować do
już istniejących na gruncie bawarskiej ustawy jest szerszy w porównaniu z katalogiem uczestników związków międzygminnych w Polsce. Polski ustawodawca
w ustawach samorządowych wskazał możliwych uczestników związków, tym
samym gminy mogą tworzyć między sobą związki międzygminne, a powiaty są
uprawnione do tworzenia związków z innymi powiatami. Współdziałać w formie
związków mogą także miasta na prawach powiatu, które wykonują równocześnie zadania przypisane gminom i powiatom. Wynika to bezpośrednio z art. 92
ust. 2 u.s.p., który stanowi, że miasto na prawach powiatu jest gminą wykonującą zadania powiatu na zasadach określonych w tej ustawie. Zatem miasta na
prawach powiatu mogą tworzyć związki z gminami w zakresie przypisanych im
zadań gminnych oraz z powiatami w związku z wykonywaniem przez nie zadań z zakresu działania powiatu (Jaworska-Dębska 2013, s. 428). Jak wskazuje
M. Ofiarska, niedopuszczalne jest tworzenie związków jednostek samorządu lokalnego z jednostkami samorządu regionalnego. Ponadto niedopuszczalne jest
tworzenie związków gmin z powiatami w celu wspólnego wykonywania zadań
publicznych (Ofiarska 2008, s. 446). Reasumując, członkiem związku na gruncie
prawa polskiego może być tylko jednostka samorządu terytorialnego współdziałająca z inną jednostką samorządu terytorialnego tego samego szczebla, czyli
gmina z gminą, powiat z powiatem. Niemożliwe jest natomiast, tak jak to ma
miejsce w prawie niemieckim, uczestnictwo w związku podmiotów niebędących terytorialnymi osobami prawnymi prawa publicznego, czy też podmiotów
prywatnych.
Statut związku
Do powstania związku celowego i uzyskania przez niego osobowości prawnej
niezbędny jest statut. W art. 19 KommZG wskazane zostały elementy obligatoryjne i fakultatywne statutu. Do elementów obligatoryjnych należy dookreślenie:
nazwy i siedziby związku, określenie członków oraz terenu działania, wskazanie zadań, podziału miejsc i głosów w zgromadzeniu związku oraz kryteriów,
zgodnie z którymi członkowie związku będą pokrywać jego potrzeby finansowe.
W prawie niemieckim jest to tzw. klucz podziału, czyli Umlegungsschlüssel.
W bawarskiej ustawie wyróżniono dodatkowo elementy fakultatywne statutu
związku celowego, do których zalicza się przepisy w zakresie ustroju i administracji związku, gospodarki związku, rozwiązania związku czy też rozjemstwa
w przypadku konfliktów. Wyliczenie ustawowe jest jedynie przykładowe i ma
charakter sygnalizacyjny. Wydaje się zasadne, aby statut regulował wszystkie
kwestie dotyczące związku, był uszczegółowieniem postanowień ustawowych
lub obejmował przepisy, których ustawa nie zawiera.

33955352
3

Specyfika związku celowego w Niemczech

169

Statut związku celowego wymaga zatwierdzenia przez organ nadzoru. Organ
nadzoru może odmówić zatwierdzenia statutu tylko w sytuacji, gdy powstanie
związku jest niezgodne z zasadami współżycia społecznego, jest niedopuszczalne z punktu widzenia prawa lub też statut związku jest niezgodny z przepisami
powszechnie obowiązującymi (art. 20 ust. 1 KommZG).
Jeżeli związek celowy będzie działał w celu realizacji zadań z przekazanego
zakresu1, wówczas zatwierdzenie statutu następuje po wysłuchaniu organu nadzoru fachowego w kwestii zezwolenia wydawanego na podstawie uznania administracyjnego. W sytuacji gdy organ nadzoru nie wypowie się w ciągu miesiąca
od dnia otrzymania zapytania, organ nadzoru uznaje, że organ nadzoru fachowego nie sprzeciwia się utworzeniu związku celowego.
Organ nadzoru zobligowany jest ustawowo – zgodnie z art. 21 ust. 1 KommZG
– do publikacji w swoim dzienniku urzędowym statutu związku. Związek celowy
powstaje dzień po publikacji statutu w dzienniku urzędowym, chyba że statut
przewiduje późniejszy termin.
Polski ustawodawca w art. 67 ust. 2 u.s.g. określa elementy statutu związku. Wyliczenie to ma charakter przykładowy i otwarty. Tym samym w statucie
mogą być regulowane również inne kwestie dotyczące związku, zgodnie z wolą
jego członków. Statut przyjmowany jest przez rady zainteresowanych gmin bezwzględną większością głosów ustawowego składu rady.
Na gminach ciąży również obowiązek poinformowania wojewody o zamiarze
przystąpienia do związku. Jak wskazuje L. Kieres, wojewoda jako organ nadzoru
nie dysponuje środkami prawnymi, które mógłby wykorzystać, aby nie dopuścić
do przystąpienia gminy do związku. Wojewoda jako organ nadzoru może reagować tylko wobec uchwały rady gminy, która jest sprzeczna z prawem. Natomiast
wyłączona jest ingerencja organu nadzoru z powołaniem na kryterium celowości
czy gospodarności (Kieres 1991, s. 6).
Kolejnym krokiem, który musi zostać wykonany przez gminy, jest zgłoszenie związku do rejestru związków międzygminnych. Rejestr związków prowadzi minister właściwy do spraw administracji publicznej. Zgłoszenie utworzenia
1
Gminy niemieckie wykonują trzy rodzaje zadań. Po pierwsze, są to tzw. freiwillige Aufgaben
des eigenen Wirkungskreises, czyli zadania dobrowolne pochodzące z własnego zakresu działania,
które są realizowane według własnego uznania i odpowiednio do możliwości finansowych gminy.
Do grupy tej zaliczamy np. budowę i utrzymanie basenu czy też muzeum. Do drugiej grupy zadań
gmin należą tzw. Pflichtaufgaben des eigenen Wirkungskreises, czyli zadania obowiązkowe z własnego zakresu działania. Realizacja tych zadań podlega nadzorowi prawnemu ze strony państwa.
Tym samym państwo decyduje, czy gmina wykonuje to zadanie, gmina natomiast postanawia, jak
dane zadanie jest realizowane. Do tej grupy zaliczamy np. odbiór śmieci, zaopatrzenie w wodę, gaz
i prąd, budowę szkół i przedszkoli. Trzecia grupa zadań gmin to tzw. Aufgaben des übertragenen
Wirkungskreises, czyli zadania z przekazanego zakresu działania. Te zadania realizowane są zgodnie z wytycznymi państwa i podlegają nadzorowi wykwalifikowanemu, fachowemu. Wśród nich
możemy wskazać np. wypłatę świadczeń z pomocy społecznej, nadzór budowlany, czy też przeprowadzanie wyborów w gminie, za: Aufgaben der Kommunen, http://www.kommunalwahl-bw.de/
aufgabe_kommunen.html (6.08.2014); zob. także: Dittmann, Rösler 1994, s. 109.

33955352
3

170

Paulina Łazutka

związku oraz związane z tym dokumenty organy stanowiące jednostek tworzących związek przedstawiają prowadzącemu rejestr za pośrednictwem wojewody
właściwego ze względu na siedzibę związku (Ofiarska 2008, s. 470). Wpis związku do rejestru ma charakter obligatoryjny. Związek nabywa osobowość prawną
po zarejestrowaniu (z dniem ogłoszenia statutu).
Działanie związku
Prawa i obowiązki członków związku, które zostały mu przekazane – wraz
z potrzebnymi do ich realizacji kompetencjami – przechodzą na związek. Związek
może wydawać zatem uchwały i rozporządzenia w odniesieniu do zadań, które
zostały mu przekazane (art. 22 KommZG).
Podobna jest sytuacja w polskim ustawodawstwie. Związek komunalny jako
forma współdziałania jednostek samorządu terytorialnego przejmuje na siebie
prawa i obowiązki gmin, wykonując je następnie we własnym imieniu i na własną odpowiedzialność (przy pomocy swoich organów, będąc jednocześnie wyposażony w osobowość publicznoprawną i cywilnoprawną). Od chwili ogłoszenia
statutu związku gminy pozbawione są zadań i związanych z nimi kompetencji,
które uprzednio scedowały na związek (Marekwia 2012, s. 19–20). Takie samo
stanowisko zostało wyrażone w orzecznictwie, które uznało, iż skutkiem przeniesienia praw i obowiązków z jednego podmiotu (lub podmiotów) na drugi jest to,
że podmiot, który przekazuje te zadania (gmina), wyzbywa się ich na rzecz drugiego podmiotu (związku międzygminnego). Oznacza to, że wraz z przejściem
praw i obowiązków na rzecz związku międzygminnego przechodzą kompetencje
z tymi prawami i obowiązkami związane, a gminy tracą prawo do wykonywania
konkretnego zadania publicznego (Wyrok… 2006).
Bawarski związek celowy zobowiązany jest do publikacji swoich uchwał
i rozporządzeń we własnym dzienniku urzędowym, gdy zaś nie posiada własnego
dziennika urzędowego, publikacja następuje w dzienniku urzędowym urzędu powiatowego, dzienniku urzędowym powiatu lub w dzienniku urzędowym innych
członków, kiedy terytorialny zasięg działania związku celowego wykracza poza
teren powiatu, lub w dzienniku urzędowym organu nadzoru lub w dziennikach
urzędowych swoich członków.
Związek celowy nie posiada ani herbu, ani flagi, chociaż za zgodą swoich
członków może posiadać herb.
Organy związku
Niezbędnymi organami związku celowego są organ stanowiący i wykonawczy, czyli odpowiednio zgromadzenie związku oraz przewodniczący związku.
Statut związku może regulować, czy i w jaki sposób tworzone są komisje związkowe (art. 29 KommZG).

33955352
3

Specyfika związku celowego w Niemczech

171

Przewodniczący związku, jego zastępca i pozostali członkowie zgromadzenia
związku (radni związku) pełnią swoje funkcje honorowo. Związek celowy wypłaca im rekompensatę na podstawie przepisów bawarskiej ordynacji gminnej
(Bawarska… 1998, s. 796), dotyczących rekompensat dla pełniących honorowe
funkcje obywateli gminy.
Zgodnie z art. 30 ust. 4 KommZG radnymi związku nie mogą być urzędnicy oraz kierownicy lub pracownicy zawodowi związku celowego, jak również
urzędnicy i pracownicy na stanowiskach kierowniczych osób prawnych lub innych organizacji prawa prywatnego lub publicznego uczestniczących w związku
oraz urzędnicy i pracownicy organów nadzoru, które bezpośrednio kontrolują
związek celowy, z wyłączeniem osób wybranych do reprezentacji starosty.
Zgromadzenie związku
Zgromadzenie związku jest organem uchwałodawczym składającym się
z przewodniczącego związku i pozostałych radnych związku (art. 31 ust. 1
KommZG). Każdy członek związku oddelegowuje jednego radnego do zgromadzenia. Statut związku może przewidywać, że poszczególni (albo wszyscy)
członkowie związku mogą oddelegować do zgromadzenia kilku przedstawicieli
albo że przedstawiciele poszczególnych członków związku posiadają wielokrotne
prawo głosu. Ponadto statut może przewidywać, że głosy kilku przedstawicieli
jednego członka związku mogą zostać oddane tylko jednolicie.
Jeżeli członkowie związku są osobami fizycznymi lub prawnymi prawa prywatnego, ich głosy w zgromadzeniu nie mogą osiągnąć 2/5 głosów określonej
statutem liczby głosów. Zastrzeżenie to nie dotyczy osób prawnych prawa prywatnego, których kapitał znajduje się całkowicie lub w przeważającej części
w rękach publicznych.
Zgodnie z art. 31 ust. 1 zdanie 5 KommZG przedstawicielstwo komunalnych
terytorialnych osób prawnych prawa publicznego powinno być współmierne do
ich udziału we wspólnym wykonywaniu zadań związku celowego.
Gmina reprezentowana jest w zgromadzeniu związku – z mocy urzędu – przez
burmistrza, powiat przez starostę, okręg zaś przez prezydenta okręgu. Za zgodą
osób wskazanych powyżej (i ich zastępców) uczestnicząca w związku terytorialna osoba prawna prawa publicznego może wskazać innego przedstawiciela do
zgromadzenia związku. Pozostali przedstawiciele osób prawnych prawa publicznego w zgromadzeniu wybierani są przez organ uchwałodawczy danego podmiotu. Czas urzędowania wyznaczonych radnych związku i ich zastępców trwa sześć
lat. Okres ten kończy się dla członków organów przedstawicielskich związku
wraz z końcem kadencji, na jaką zostali wybrani, albo na skutek ich ustąpienia z pełnionej funkcji. Zawodowi członkowie rady gminy będący członkami
zgromadzenia związku kończą swoją kadencję wraz z zakończeniem stosunku
służbowego.

33955352
3

172

Paulina Łazutka

Radni związku i ich zastępcy pełnią swój urząd do momentu przejęcia urzędu
przez nowych radnych związku.
Organem stanowiącym i kontrolnym w polskim związku międzygminnym jest
również zgromadzenie związku. Zgodnie z art. 70 u.s.g. składa się ono z wójtów
(burmistrzów, prezydentów miast) gmin uczestniczących w związku (a na mocy
powierzenia przez daną radę – z zastępców wójtów, burmistrzów albo prezydentów miast bądź radnych) oraz – jeżeli przewiduje to statut – dodatkowych
przedstawicieli.
Zgromadzenie bawarskiego związku celowego zwoływane jest pisemnie przez
przewodniczącego. Jeżeli przewodniczący związku nie jest jeszcze wybrany (lub
wskazany przez statut związku), a statut nie zawiera żadnej regulacji w sprawie
zwoływania zgromadzenia, wówczas zgromadzenie jest zwoływane pisemnie
przez organ nadzoru. Informacja o zwołaniu posiedzenia powinna określać dzień,
godzinę, miejsce i przedmiot narady oraz być podana do wiadomości radnych
najpóźniej na tydzień przed posiedzeniem. W sprawach nagłych przewodniczący
może skrócić czas poinformowania o posiedzeniu do 24 godzin (art. 32 ust. 2
KommZG). Zgromadzenie może być również zwołane na wniosek 1/3 radnych
związku. Statut może przewidywać w tej sprawie inną większość lub innych
uprawnionych do złożenia takiego wniosku.
Przedstawiciele organów nadzoru mają prawo uczestniczenia w posiedzeniu
zgromadzenia związku. Na ich wniosek przyznawane jest im także prawo głosu.
Zgromadzenie związku jest uprawnione do wydawania uchwał, pod warunkiem że wszyscy radni związku zostaną przepisowo zwołani na posiedzenie i zostanie uzyskana określona w statucie większość głosów. Uchwały podejmowane
są zwykłą większością głosów, jeżeli inna większość nie została przewidziana
ustawą lub statutem związku. W sytuacji równej liczby głosów wniosek jest odrzucany. Głosowanie jest jawne. Członkowie związku mogą nakazać swoim radnym w zgromadzeniu, w jaki sposób mają głosować. Jednak głosowanie niezgodne z narzuconą dyscypliną nie ma wpływu na ważność uchwały zgromadzenia
związku.
Zgromadzenie związku działa w celu wykonywania zadań związku celowego,
o ile na podstawie ustawy, statutu związku lub uchwały zgromadzenia nie decyduje samodzielnie przewodniczący związku, komisja związku, inna powołana
w związku komisja albo przewodniczący przedsiębiorstwa.
Zgromadzenie związku ma wyłączną właściwość w zakresie m.in.:
1) podejmowania postanowień w sprawie zarządzeń, zmiany lub uchylenia
uchwał i rozporządzeń,
2) podejmowania postanowienia w kwestii uchwały budżetowej, uchwały zmieniającej budżet i zaciągania dodatkowych kredytów podczas roku
budżetowego,
3) podejmowania uchwał w sprawie planu finansowego,
4) przedstawienia rocznego rozliczenia, bilansu rocznego i absolutorium,

33955352
3

Specyfika związku celowego w Niemczech

173

5) wyboru przewodniczącego związku i jego zastępcy, wskazania członków komisji związku,
6) uchwalenia, zmiany lub zniesienia regulaminu zgromadzenia związku,
7) podejmowania uchwały o zmianie statutu związku, rozwiązaniu związku
i wskazaniu likwidatorów.
M. Ofiarska dzieli sprawy należące do właściwości zgromadzenia polskiego związku międzygminnego na pięć kategorii. Wśród nich możemy wymienić:
sprawy organizacyjne (np. uchwalenie i zmiana regulaminu obrad zgromadzenia
związku), planistyczne (np. uchwalanie budżetu związku), finansowo-majątkowe
(np. rozpatrywanie sprawozdań z wykonania budżetu), osobowe (np. wybór i odwołanie przewodniczącego i zastępcy przewodniczącego zgromadzenia związku2, wybór i odwołanie zarządu) oraz kierowniczo-kontrolne (np. stanowienie
o kierunkach działania zarządu) (Ofiarska 2008, s. 484).
Przewodniczący związku
Organem związku celowego o charakterze wykonawczym jest przewodniczący związku. Zgromadzenie związku wybiera ze swego grona przewodniczącego związku i jego zastępcę. Wybory przeprowadzane są w głosowaniu tajnym.
Wybrany jest ten, kto zdobył więcej niż połowę ważnie oddanych głosów. Jeżeli
większość w I turze jest niewystarczająca, odbywa się II tura, w której kandydatami są dwie osoby z największą liczbą głosów. W sytuacji, gdy w I turze kilku
kandydatów otrzymało taką samą liczbę głosów, o udziale w II turze decyduje
losowanie. W przypadku równej liczby głosów w II turze o zwycięstwie przesądza również losowanie.
Przewodniczący związku powinien być ustawowym przedstawicielem gminy,
powiatu lub okręgu, który należy do związku. Kadencja przewodniczącego trwa
sześć lat – do momentu przejęcia funkcji przez nowo wybranego przewodniczącego. Jeżeli pochodzi on z wyborów komunalnych, wówczas jego kadencja trwa
przez okres sprawowania urzędu, na jaki został wybrany.
Przewodniczący reprezentuje związek na zewnątrz, przygotowuje posiedzenia
zgromadzenia oraz im przewodniczy. Wykonuje on uchwały zgromadzenia oraz
podejmuje działania w ramach przyznanych kompetencji, które ordynacja gminy
powierza do wykonania burmistrzowi. Przewodniczący może przekazać posiadane kompetencje swojemu zastępcy.
Organem wykonawczym polskiego związku międzygminnego jest zarząd, który w przeciwieństwie do swego bawarskiego odpowiednika ma charakter organu
Należy zaznaczyć, że w polskim porządku prawnym przewodniczący zgromadzenia związku
jest tylko i wyłącznie przewodniczącym organu kolegialnego. Jego zadaniem jest przewodniczyć
obradom związku i organizować jego pracę. Z kolei zgodnie z bawarską ustawą o współpracy komunalnej przewodniczący zgromadzenia związku na podwójną funkcję. Jest on zarówno organem
wewnętrznym zgromadzenia, któremu organizuje prace, jak i organem wykonawczym związku.
2

33955352
3

174

Paulina Łazutka

kolegialnego. Zgodnie z art. 73 ust. 2 u.s.g. zarząd związku jest powoływany
i odwoływany przez zgromadzenie spośród jego członków. Do zakresu działania
zarządu będą należały te sprawy, które nie zostały zastrzeżone ustawą lub statutem do właściwości zgromadzenia związku. Statut związku do zakresu działania
zarządu może przekazać przede wszystkim przygotowywanie projektów uchwał
zgromadzenia, uchwalanie planów bieżącej działalności zarządu, informowanie
członków związku o pracy zarządu, wykonywanie uchwał zgromadzenia, wykonywanie budżetu oraz składanie sprawozdań z jego wykonania, prowadzenie
gospodarki finansowej związku (Ofiarska 2008, s. 491).
Finanse związku
Jak wskazuje M. Ofiarska, w zakresie gospodarki finansowej związku stosuje się odpowiednie regulacje ordynacji gminnej. Związki celowe prowadzą
zatem gospodarkę finansową na zasadach zbliżonych do gmin (Ofiarska 2002,
s. 37). Również w Polsce do gospodarki finansowej związków międzygminnych stosujemy analogicznie przepisy dotyczące gospodarki finansowej gmin.
Przewodniczący związku przedkłada do wiadomości członków projekt uchwały
budżetowej we właściwym czasie, ale nie później niż na miesiąc przed podjęciem
uchwały budżetowej.
Jeżeli przychody związku otrzymywane z wynagrodzenia za świadczone przez
niego usługi oraz pozostałe przychody nie są wystarczające, związek celowy pobiera od swoich członków dodatkowe składki. Dodatkowe nakłady finansowe ponoszone przez poszczególnych członków mogą zostać nałożone tylko na podstawie statutu związku lub też ograniczone przez podanie maksymalnej kwoty, jaką
musi zapłacić każdy członek. Rozłożenie dodatkowych składek pomiędzy członków związku powinno być dokonywane w oparciu o korzyści, jakie członkowie
czerpią z wykonywania zadań przez związek. Może być zastosowana również
inna skala podziału, np. wielkość podmiotu uczestniczącego w związku, liczba
jego mieszkańców, przyczyny dodatkowych składek czy nakład poszczególnych
członków, ale tylko wtedy, kiedy jest współmierna i efektywna (art. 42 ust. 2
KommZG). Wysokość dodatkowych składek określana jest corocznie w uchwale
budżetowej.
Katalog możliwych dochodów związków jest podobny w Polsce i w Niem­
czech. W obu przypadkach najważniejsze jest odpowiedzialne podejście członków do zasilania budżetu związku przez wpłaty składek, gdyż wraz ze scedowaniem na związek przez jego członków określonych zadań publicznych członkowie
zobowiązują się również dostarczyć mu odpowiednie środki finansowe na ich
realizację. Niewniesienie składek do budżetu związku uniemożliwia jego prawidłowe funkcjonowanie, co wypacza zarówno cel przyświecający utworzeniu
związku, jak i samą ideę współdziałania.

33955352
3

Specyfika związku celowego w Niemczech

175

Rozwiązanie i likwidacja związku
Rozwiązanie związku zgodnie z art. 44 KommZG wymaga większości 2/3 głosów w zgromadzeniu związku. Związek celowy jest rozwiązywany, gdy jego zadania na podstawie ustawy lub szczegółowego przepisu ustawy zostają przekazane całkowicie innej osobie prawnej prawa publicznego lub też gdy w związku
pozostaje tylko jeden członek.
Jeżeli związek celowy zostaje rozwiązany, to wszystkie jego sprawy podlegają
likwidacji. Związek celowy istnieje do końca procesu likwidacyjnego, a więc
tak długo, jak wymaga tego cel likwidacji. Likwidatorem – jeżeli zgromadzenie
związku nie postanowi inaczej – jest przewodniczący związku.
Likwidator kończy bieżące sprawy związku i ściąga wierzytelności. Aby zakończyć czynności prawne bezskutecznie zawieszone, może podejmować on
nowe czynności w tej sprawie. Wszystkich dłużników związku likwidator informuje o wymagalności roszczenia, zaspokaja również wszystkich wierzycieli
związku. Pozostały majątek związku jest dzielony pomiędzy jego poszczególnych członków w momencie rozwiązania związku; podział następuje według klucza podziału dodatkowych składek na związek.
Na gruncie polskiego porządku prawnego można uznać, że związek ulega
rozwiązaniu, gdy został spełniony cel, jaki leżał u podstaw jego utworzenia, lub
też w związku pozostał tylko jeden członek. Wątpliwe jest natomiast, czy zgromadzenie związku powinno podejmować w takiej sytuacji stosowną uchwałę,
zapadającą odpowiednią większością głosów, oraz jak ma wyglądać dalsze postępowanie w tej sprawie. Brak doprecyzowania tej sytuacji w polskim porządku
prawnym jest szczególnie widoczny w porównaniu z rozwiązaniami niemieckimi.
Bawarskie przepisy regulują tę kwestię wyczerpująco (KommZG).
Polski ustawodawca przesądza w ustawach samorządowych, że zasady likwidacji powinny zostać określone w statucie związku. Jak jednak zauważa
M. Ofiarska, rozwiązanie to należy ocenić bardzo negatywnie. Związek jednostek samorządu terytorialnego posiada bowiem osobowość prawną. Tymczasem
likwidacja osoby prawnej uczestniczącej w obrocie nie jest jedynie jej sprawą
wewnętrzną. Dlatego też powinno zostać to uregulowane w akcie rangi ustawy.
Brak precyzyjnych przepisów w tym zakresie może doprowadzić do sytuacji,
w której każdy związek będzie dowolnie regulował zasady swojej likwidacji
(Ofiarska 2008, s. 528).
Podsumowanie
Podsumowując, należy wskazać na różnice i podobieństwa między związkiem
celowym w Bawarii a polskim związkiem międzygminnym. Wybór przez zainteresowane podmioty publicznoprawnej formy współdziałania, jaką jest związek,
skutkuje powołaniem odrębnego od jego uczestników podmiotu (związku), który

33955352
3

176

Paulina Łazutka

posiada osobowość prawną, działa we własnym imieniu i na własną odpowiedzialność. Podmioty uczestniczące w nim przekazują do wykonania swoje zadania publiczne, a ich realizacja staje się celem funkcjonowania związku. Wśród
podobieństw należy wskazać także posiadanie przez związki statutu o zbliżonym
zakresie spraw. Bawarski związek celowy oraz polski związek międzygminny
posiadają organy obligatoryjne o charakterze stanowiącym i wykonawczym, mające podobny zakres zadań i kompetencji. Ponadto zarówno bawarska KommZG,
jak i polska u.s.g. wskazują, że związki prowadzą politykę finansową na takich
samych zasadach jak gminy.
Natomiast wśród różnic pomiędzy bawarskim związkiem celowym a polskim
związkiem międzygminnym szczególną uwagę należy zwrócić na inny zakres
regulacji prawnej tej formy współdziałania. W Polsce ustawodawca ogranicza
regulację prawną dotyczącą związków z udziałem jednostek samorządu terytorialnego zaledwie do kilku artykułów w samorządowych ustawach ustrojowych.
Natomiast w Niemczech zagadnienie to regulowane jest odrębną ustawą dotyczącą współpracy międzykomunalnej. W Bawarii istnieje ponadto szerszy katalog
podmiotów, które mogą tworzyć związki oraz do nich przystępować. Oprócz terytorialnych osób prawnych prawa publicznego uczestnikami mogą być również
korporacje, fundacje, zakłady prawa publicznego, osoby fizyczne i prawne prawa
prywatnego. Natomiast w Polsce grupa podmiotów uprawnionych do zakładania związków i przystępowania do nich ogranicza się tylko do gmin, powiatów
i miast na prawach powiatu. Wśród różnic należy wskazać także na organ wykonawczy związku, który w Bawarii jest organem monokratycznym, natomiast
w Polsce jest to organ kolegialny (zarząd).
Porównując regulacje prawne w Niemczech i Polsce, można zauważyć pewnego rodzaju dysonans w szczegółowości regulacji ustawowej dotyczącej form
współdziałania. Tym samym wydaje się zasadne, jako wniosek de lege ferenda,
by podnieść potrzebę uszczegółowienia regulacji ustawowej w Polsce dotyczącej
związków z udziałem jednostek samorządu terytorialnego lub też poświęcenia tej
problematyce odrębnej ustawy, która uchroniłaby przed dowolną regulacją w statutach chociażby kwestii zasad występowania ze związku czy jego likwidacji
i przełożyłaby się na większą pewność prawną w kontaktach prawnych z osobą
prawną, jaką jest związek.
Ustawa dotycząca współdziałania powinna wskazywać wszystkie dostępne
na gruncie prawa polskiego publicznoprawne formy współdziałania, zawierać
katalog podmiotów, które byłyby uprawnione do współdziałania, jak również
dokładny opis procedury tworzenia danej formy współdziałania, przystępowania do już istniejących związków, ich rozwiązania oraz likwidacji. W przypadku
związków regulacji powinny podlegać też kwestie organów związku, zakresu ich
działania, statutu związku (i jego obligatoryjnych elementów), a także nadzoru
nad związkiem.

33955352
3

Specyfika związku celowego w Niemczech

177

Pomysł wprowadzenia odrębnej ustawy poświęconej współdziałaniu może
spotkać się z zarzutem chęci ograniczenia w ten sposób samodzielności jednostek samorządu terytorialnego. Należy jednak pamiętać, że samodzielność wyraża się po pierwsze w samej możliwości decydowania o tym, czy rozpoczynać
współdziałanie, czy też nie. A po drugie – w zakresie możliwości wyboru przez
jednostkę samorządu terytorialnego najlepszej dla niej formy współdziałania.
Zakres szczegółowości regulacji ustawowej, np. wskazanie w ustawie kompetencji organów związku czy też sposobu jego likwidacji, nie ma żadnego wpływu na samodzielność jednostki samorządu terytorialnego. Natomiast jest dla niej
gwarancją transparentnego działania w wybranej formie oraz gwarantuje pewność prawną w obrocie prawnym z osobą prawną w postaci związku.
Bibliografia
Agopszowicz A., Gilowska Z. 1997, Ustawa o samorządzie terytorialnym. Komentarz,
Warszawa: C.H. Beck.
Aufgaben der Kommunen, http://www.kommunalwahl-bw.de/aufgabe_kommunen.html
(6.08.2014).
Bawarska ordynacja gminna z dnia 22 sierpnia 1998 r., GVBl. 1998.
BMVBS/BBR 2008, Kooperation zentraler Orte in schrumpfenden Regionen, Berlin–
Bonn.
Bundesanstalt für Landwirtschaft und Ernährung 2012, Interkommunale Kooperation in
ländlichen Räumen. Untersuchung des Instruments hinsichtlich der Sicherung der
Daseinsvorsorge in ländlichen Räumen, Bonn.
Damkowski W. 1988, Ländergrenzen überschreitende Regionalverbände.
Öffentlichrechtliche Möglichkeiten und Grenzen – Dargestellt am Beispiel der
Unterelberaums, „Neue Zeitschrift für Verwaltungsrecht” 4.
Dittmann A., Rösler A. 1994, Formy organizacyjne współpracy międzykomunalnej
w Republice Federalnej Niemiec, „Samorząd Terytorialny” 1–2.
Interkommunale Zusammenarbeit – Handreichung für die Kommunalpolitik. Texte der
Kommunalakademie, 2008, Bonn, http://library.fes.de/pdf-files/akademie/kommunal/05825.pdf (6.08.2014).
Jaworska-Dębska B. 2013, [w:] Z. Duniewska, B. Jaworska-Dębska, R. Michalska-Badziak, E. Olejniczak-Szałowska, M. Stahl, Prawo administracyjne. Pojęcia, instytucje, zasady w teorii i orzecznictwie, Warszawa: Wolters Kluwer Polska.
Kieres L. 1991, Związki i porozumienia komunalne, „Samorząd Terytorialny” 10.
Konstytucja Republiki Federalnej Niemiec z dnia 23 maja 1949 r., BGBl. I.
Konstytucja Rzeczypospolitej Polskiej z dnia 2 kwietnia 1997 r., DzU z 1997 r., Nr 78,
poz. 483 z późn. zm.
Marekwia A. 2012, [w:] R. Adamus, T. Jasiński, E. Kurowska, A. Marekwia, Związki
międzygminne. Komentarz, Warszawa: Wydawnictwo C.H. Beck.
Oebbecke J. 2007, [w:] T. Mann, G. Püttner (red.), Handbuch der kommunalen
Wissenschaft und Praxis, Berlin: Springer.
Ofiarska M. 2008, Formy publicznoprawne współdziałania jednostek samorządu terytorialnego, Warszawa: Wydawnictwo C.H. Beck.

33955352
3

178

Paulina Łazutka

Ofiarska M. 2002, Publicznoprawne formy współpracy gmin w RFN, „Samorząd
Terytorialny” 6.
Richter I. 2012, Zweckverbandsrecht im Freistaat Sachsen. Am Beispiel der
Abwasserzweckverbände und im Lichte der Rechtsprechung des Sächsischen
Oberverwaltungsgerichtes, Berlin: Berliner Wissenschafts Verlag.
Schmidt T. 2005, Kommunale Kooperation. Der Zweckverband als Nukleus des öffentlich-rechtlichen Gesellschaftsrechts, Tübingen: Mohr Siebeck GmbH.
Ustawa z dnia 5 czerwca 1998 r. o samorządzie powiatowym, tekst jedn. DzU z 2013 r.,
poz. 595 z późn. zm.
Ustawa z dnia 8 marca 1990 r. o samorządzie gminnym, tekst jedn. DzU z 2013 r., poz.
594 z późn. zm.
Wohlfarth J. 1994, Neue Gesetze zur kommunalen grenzüberschreitenden Zusammenarbeit
in Frankreich und in Saarland, „Neue Zeitschrift für Verwaltungsrecht” 13.
Wyrok WSA w Gorzowie Wielkopolskim z 26 lipca 2006 r., II SA/Go 247/06.

33955352
3

Dorota Strus

Współdziałanie jednostek samorządu terytorialnego

…

z organizacjami pozarządowymi w procesie kreowania
polityki publicznej w ochronie środowiska

Wstęp
Przedmiotem opracowania jest zagadnienie dotyczące kreowania polityki publicznej w ochronie środowiska na poziomie lokalnym przez jednostki samorządu terytorialnego we współpracy z organizacjami pozarządowymi. Z uwagi
na jego złożoność zasadne wydaje się podniesienie kilku kluczowych kwestii,
porządkujących analizowaną materię. Po pierwsze, należy zwrócić uwagę na
uwarunkowania o charakterze wewnętrznym i zewnętrznym, jakie towarzyszą
procesowi kształtowania się współpracy administracji samorządowej z organizacjami pozarządowymi. Po drugie – na sam proces kreowania polityki publicznej
w ochronie środowiska przez uprawnione organy władzy lokalnej. Po trzecie – na
element współpracy w tym zakresie między jednostkami samorządu terytorialnego a organizacjami pozarządowymi. Ostatnią kwestią w związku z analizowanym
problemem badawczym jest zwrócenie uwagi na istniejący model współpracy
między sektorem publicznym a podmiotami zewnętrznymi, jakimi są organizacje pozarządowe. Podjęty w opracowaniu problem badawczy wydaje się istotny
z wielu powodów. Jednym z nich jest przekazanie organom władzy lokalnej odpowiedzialności za realizację lokalnej polityki w dziedzinie ochrony środowiska
w zgodzie z zasadą zrównoważonego rozwoju. Drugim – uczynienie organizacji
pozarządowych podmiotami współodpowiedzialnymi za jakość i skuteczność
podejmowanych działań w sferze polityki środowiskowej. Zasadniczym celem
niniejszego opracowania jest zwrócenie uwagi na efektywność podejmowanej
współpracy między sektorem publicznym i sektorem pozarządowym w odniesieniu do lokalnej polityki w zakresie ochrony środowiska.
Uwarunkowania wewnętrzne i zewnętrzne
współpracy administracji samorządowej
z organizacjami pozarządowymi
Tworzenie szeroko rozumianego partnerstwa publiczno-społecznego jest
złożonym procesem, który rozpoczął się w Polsce po 1989 r. Nowa rzeczywistość polityczno-ustrojowa wiązała się z budowaniem nowego systemu

33955352
3

180

Dorota Strus

prawno-instytucjonalnego w państwie, a przede wszystkim ze zmianami w świadomości społecznej. W początkowym okresie transformacji i tworzenia podstaw
społeczeństwa obywatelskiego można było zaobserwować brak zaufania lokalnych organizacji społecznych w stosunku do restytuowanej w 1990 r. administracji samorządowej, którą utożsamiano z pionem rządowym. Kluczową przeszkodą, utrudniającą nawiązywanie dialogu, był brak rozwiązań prawnych w tym
zakresie, a jego konsekwencją – inicjowanie współpracy przez niektóre jednostki
samorządu gminnego w postaci opracowywanych programów współpracy. Były
one wyrazem poparcia aktywności społecznej (obywatelskiej) przez władze lokalne, a także instrumentem pozwalającym na włączenie czynnika społecznego
w proces wykonywania zadań lokalnych mieszczących się w zakresie tzw. polityki publicznej.
Należy podkreślić, że stworzenie ram normatywnych przez uchwalenie w dniu
24 kwietnia 2003 r. ustawy o działalności pożytku publicznego i o wolontariacie
(Ustawa z dnia 24 kwietnia 2003 r…) pozwoliło na ukonstytuowanie się zasad
współpracy administracji publicznej z organizacjami pozarządowymi. Powyższa
regulacja przewidywała jedynie udział organizacji pozarządowych w wykonywaniu zadań publicznych, nie formułując tym samym konkretnych zasad
uczestnictwa czynnika obywatelskiego w procesie tworzenia lokalnych polityk
publicznych w różnych sferach życia społeczno-gospodarczego wspólnoty samorządowej. Rozwiązanie to bez wątpienia sytuowało organizacje pozarządowe
w roli wykonawcy zadań, a nie aktywnego uczestnika życia publicznego. Ustawa
o działalności pożytku publicznego i o wolontariacie dokonała podziału organizacji na organizacje pozarządowe i organizacje pożytku publicznego, wskazując
jednocześnie, że obydwie kategorie, poza różnicami podstawy prawnej tworzenia i ich zakresu zarówno podmiotowego, jak i przedmiotowego, łączy niezależność strukturalna od administracji państwowej, samorządność i realizacja celów
pożytku publicznego (Blicharz 2012). W kontekście współpracy administracji
publicznej z organizacjami pozarządowymi ustawa wprowadza obowiązek takiej
współpracy na zasadach pomocniczości, suwerenności stron, partnerstwa, efektywności, uczciwej konkurencji i jawności oraz wskazuje na formy tej współpracy. Oprócz zlecania zadań publicznych organizacjom pozarządowym, które należy uznać za szczególną formę współdziałania, przewidziano również wzajemne
informowanie się o planowanych kierunkach działań, konsultowanie projektów
aktów prawnych czy też tworzenie wspólnych zespołów o charakterze doradczym
oraz inicjatywnym (art. 5 ust. 2 pkt 5 ustawy o działalności pożytku publicznego
i o wolontariacie). Przykładem takich zespołów są rady działalności pożytku publicznego działające na szczeblu centralnym, regionalnym i lokalnym.
Należy również wskazać, że powyższa regulacja zinstytucjonalizowała współpracę między administracją samorządową i organizacjami pozarządowymi, wprowadzając obowiązek przyjmowania przez organy stanowiące szczebla gminnego,
powiatowego i wojewódzkiego rocznych i wieloletnich programów współpracy.

33955352
3

Współdziałanie jednostek samorządu terytorialnego…

181

Poza prawnym aspektem budowania w Polsce płaszczyzny współdziałania
w omawianym zakresie istotną rolę odgrywały panujące nastroje i tendencje na
polskiej scenie politycznej w odniesieniu do uprawiania polityki względem tzw.
trzeciego sektora. Jak zauważa G. Makowski, w okresie sprawowania władzy
przez PiS w latach 2005–2007 zainteresowanie sektorem pozarządowym nie
mieściło się w obrębie politycznych priorytetów decydentów. Budowanie sektora obywatelskiego miało służyć jedynie wzmocnieniu instytucji publicznych
(Makowski 2008, s. 74–75).
Konsekwencją takich działań było zakłócenie płaszczyzny współpracy między stroną rządową a Radą Działalności Pożytku Publicznego1, utworzoną na
mocy przepisów wspomnianej ustawy o działalności pożytku publicznego i o wolontariacie. Podniesione kwestie zostały poddane weryfikacji w postaci badań
przeprowadzonych przez Instytut Spraw Publicznych2 i Departament Pożytku
Publicznego w Ministerstwie Pracy i Polityki Społecznej3. Wyniki wykonanych
wspólnie badań wykazały rosnącą tendencję włączania organizacji pozarządowych w proces konsultowania rocznych programów współpracy z organizacjami
pozarządowymi. W zakresie zlecania zadań publicznych organizacjom w latach
2004–2005 i w latach 2007–2008 zaobserwowano powolną tendencję zmniejszania liczby tych zadań4. W dalszym ciągu za niewystarczające należy uznać
nawiązywanie współpracy pozafinansowej głównie w zakresie konsultowania
z organizacjami pozarządowymi projektów aktów normatywnych czy tworzenia
wspólnych gremiów doradczych (Poradnik… 2012).
Podejmowane przez lokalne władze działania zmierzające w konsekwencji
do rozwiązywania wielu problemów z udziałem podmiotów zewnętrznych (organizacji pozarządowych) w ramach kreowania różnych lokalnych polityk publicznych powinny się przyczyniać do skutecznej poprawy jakości życia lokalnej społeczności i tym samym wpływać na jej rozwój. Przypomnijmy, że udział
administracji samorządowej w tym zakresie jest determinowany przez zasadę
1
Rada Działalności Pożytku Publicznego w świetle przepisów ustawy o działalności pożytku
publicznego i o wolontariacie została utworzona jako instytucja o charakterze opiniodawczo-doradczym ministra właściwego do spraw zabezpieczenia społecznego, uprawniona m.in. do opiniowania rządowych projektów aktów prawnych dotyczących działalności pożytku publicznego
i wolontariatu.
2
Badania na temat współpracy administracji publicznej i organizacji pozarządowych po wejściu w życie ustawy o działalności pożytku publicznego i o wolontariacie w ramach projektu badawczego na zlecenie Ministerstwa Pracy i Polityki Społecznej: „Monitoring ustawy o działalności
pożytku publicznego i o wolontariacie” oraz projektu: „Budowanie przyjaznego środowiska dla
organizacji pozarządowych »Kompas«”.
3
Monitoring dotyczył zakresu i stopnia współpracy między jednostkami samorządu terytorialnego a organizacjami pozarządowymi i miał postać ankiety.
4
Ankieta przeprowadzona we wszystkich urzędach gminy i starostwach powiatowych w latach
2004–2005 wykazała, że około 25% urzędów nie zleca zadań publicznych organizacjom, natomiast
w latach 2007–2008 wartość ta uległa zmniejszeniu o kilka procent i ukształtowała się ostatecznie
na poziomie 17%.

33955352
3

182

Dorota Strus

decentralizacji, znajdującą swoje umocowanie w przepisach Konstytucji RP. Jej
istotą jest zagwarantowanie uczestnictwa samorządu terytorialnego w wykonywaniu władzy publicznej.
Ponadto, jak wskazuje A. Piekara, zdecentralizowanie władztwa publicznego
na rzecz społeczności lokalnych należy uznać za najbardziej korzystne z punktu
widzenia społecznego (Piekara 2010, s. 65). W tym ujęciu zasada decentralizacji
wpływa na uaktywnienie lokalnych inicjatyw społecznych, które z kolei pozwalają na budowanie partnerstwa z szeroko rozumianą administracją samorządową. Rozwiązywanie lokalnych problemów i podejmowanie stosownych działań
mieści się zatem w ramach prowadzonych przez władze lokalne polityk publicznych (o czym szerzej w dalszej części opracowania). Uczynienie organizacji pozarządowych partnerem współpracy z władzą lokalną było i jest implikowane
czynnikami zewnętrznymi. Należy podkreślić, że w obliczu dynamiki procesów
cywilizacyjnych i pojawiającej się złożoności problemów kreowanie i realizacja
lokalnych polityk wymaga podjęcia współpracy z podmiotami zewnętrznymi.
Mówiąc o uwarunkowaniach międzynarodowych, należy zwrócić uwagę na
oficjalne proklamowanie w 1992 r. zasady zrównoważonego rozwoju5 i uczynienie organizacji pozarządowych partnerem współpracy z władzą lokalną. Jej
przyjęcie wiązało się z dążeniem do wzmocnienia roli i znaczenia organizacji
pozarządowych jako partnerów w działaniach na rzecz trwałego i zrównoważonego rozwoju. W kontekście uwarunkowań międzynarodowych należy wskazać na
przyjętą w dniu 25 czerwca 1998 r. konwencję z Aarhus o dostępie do informacji,
udziale społeczeństwa w podejmowanych decyzjach oraz dostępie do sprawiedliwości w sprawach dotyczących środowiska6. Z treści art. 6 konwencji wynika
zapewnienie społecznego udziału w odniesieniu do planów, programów i wytycznych polityki. Istotnym czynnikiem wpływającym na skuteczność i efektywność działań w omawianym zakresie jest członkostwo Polski w Unii Europejskiej
(Lewenstein i in. 2010, s. 47). Włączanie organizacji pozarządowych w projektowanie i realizację polityk publicznych stanowi ważny element polityki społecznej
Unii Europejskiej.
W świetle analizowanej materii głównymi aktorami uczestniczącymi w polityce publicznej są organy administracji samorządowej oraz organizacje pozarządowe. W obliczu dynamiki procesów cywilizacyjnych i rosnącej złożoności
problemów wymagających rozwiązania kreowanie i realizacja lokalnych polityk
publicznych wymaga nawiązania współpracy z podmiotami zewnętrznymi (organizacjami pozarządowymi) w celu osiągnięcia skuteczności i efektywności podejmowanych działań. Wykorzystanie potencjału wiedzy i doświadczenia, jakimi
dysponują organizacje pozarządowe, może przynieść w przyszłości wymierne
5
Zasada ta została oficjalnie przyjęta podczas konferencji w Rio de Janeiro w 1992 r. na temat
środowiska i rozwoju.
6
Konwencja ta została ratyfikowana przez Polskę na podstawie ustawy przyjętej przez parlament w dniu 21 czerwca 2001 r. (Ustawa z dnia 21 czerwca 2001 r…).

33955352
3

Współdziałanie jednostek samorządu terytorialnego…

183

korzyści dla lokalnych społeczności. Podejmowanie współpracy w tym zakresie
jest determinowane przepisami prawa7 i opiera się na kilku kluczowych zasadach, a mianowicie na zasadzie subsydiarności, partnerstwa, jawności i uczciwej
konkurencji.
Zasada pomocniczości stanowi jedną z konstytucyjnych zasad funkcjonowania samorządu terytorialnego, znajduje swoje umocowanie w ustawie o działalności pożytku publicznego i wolontariacie oraz jest jedną z ważniejszych reguł,
na jakich opiera się polityka społeczna Unii Europejskiej. Rozumienie istoty zasady pomocniczości (subsydiarności) należy rozpatrywać w dwóch aspektach. Po
pierwsze, jest ona podstawą do wyodrębnienia zadań publicznych, a następnie ich
podziału pomiędzy różne szczeble władz publicznych. Po drugie, zasada ta odnosi
się do sposobu realizacji zadań publicznych, co w praktyce powinno oznaczać, że
jeżeli jest to tylko możliwe, to zadania publiczne nie powinny być wykonywane
przez agendy władz publicznych, lecz przez instytucje społeczeństwa obywatelskiego dzięki zastosowaniu mechanizmu przekazywania (Izdebski, Kulesza 2004,
s. 318). Przekazanie zadań publicznych organizacjom pozarządowym i włączenie
ich w proces tworzenia lokalnych polityk publicznych sprawia, że stają się one
znaczącym aktorem lokalnego życia publicznego. To z kolei implikuje konieczność nawiązywania współpracy z przedstawicielami lokalnej władzy na zasadzie
szeroko rozumianego partnerstwa. Włączanie organizacji pozarządowych w życie
społeczno-polityczne danej lokalnej wspólnoty jest wyrazem budowania partnerstwa publiczno-społecznego. Należy podkreślić, że aktywne uczestnictwo organizacji pozarządowych w omawianym zakresie odbywa się na zasadzie transparentności (jawności), która znajduje odzwierciedlenie w powoływaniu zespołów
eksperckich i rad programowych przy realizacji wielu przedsięwzięć o charakterze publicznym. Pożądane wydaje się, aby instytucje społeczeństwa obywatelskiego (organizacje pozarządowe) były aktywnym kreatorem polityk publicznych
na wszystkich etapach ich tworzenia. Praktyka nie potwierdza jednak w pełni
tego założenia (o czym szerzej we wnioskach końcowych).
Przestrzeganie zasad współpracy w ramach szeroko rozumianego partnerstwa stanowi w konsekwencji warunek skuteczności realizacji określonych celów. W klasycznym ujęciu zaproponowanym przez D. Eastona proces związany
z projektowaniem i wdrażaniem polityk publicznych składa się z następujących
etapów:
1) rozpoznawanie (diagnoza) problemów i wyzwań,
2) sformułowanie polityki publicznej (stworzenie instrumentarium polityki
publicznej),
3) przyjęcie polityki publicznej w ramach procesu legislacyjnego,
7
Chodzi głównie o przepisy ustawy z dnia 23 kwietnia 2003 r. o działalności pożytku publicznego i o wolontariacie, przepisy ustrojowych ustaw samorządowych, tj. ustawy z dnia 8 marca
1990 r. o samorządzie gminnym, ustawy z dnia 5 czerwca 1998 r. o samorządzie powiatowym
i ustawy z dnia 5 czerwca 1998 r. o samorządzie województwa.

33955352
3

184

Dorota Strus

4) wdrożenie polityki publicznej,
5) oceny (Arczewska 2011, s. 167).
Lokalna polityka publiczna w zakresie ochrony środowiska
i udział aktorów niepublicznych (organizacji pozarządowych)
w jej tworzeniu i realizacji
Przez pojęcie polityki publicznej należy rozumieć działania podejmowane
w celu rozwiązywania określonych problemów. W innym ujęciu polityka publiczna może być definiowana przez pryzmat określonych kierunków działania aktorów wobec problemów będących przedmiotem ich zainteresowania (Raport…
2011, s. 167). Polityka publiczna nie może być utożsamiana z pojęciem polityki,
której zakres dotyczy jedynie rywalizacji o zdobycie władzy. Wszelkie polityki
publiczne zorientowane na różne płaszczyzny życia społeczno-gospodarczego
wiążą się z działaniami podejmowanymi przez państwo, w tym również przez
władzę lokalną, w celu rozwiązywania problemów i zagrożeń. Jest to pewien
powiązany ze sobą system zarówno działań, jak i instrumentów organizacyjnych, prawnych i finansowych, które są podejmowane przez władzę publiczną
oraz działające w jej imieniu agendy w celu osiągnięcia zamierzonych celów
(Chrabąszcz, Zawicki 2014, s. 17).
W literaturze przedmiotu można wskazać na wiele ujęć tego pojęcia. Jak zauważa A. Zybała, polityki publiczne obejmują uporządkowane działania państwa
i jego obywateli, które są podejmowane w celu rozwiązywania zbiorowych problemów z wykorzystaniem różnorodnych narzędzi, w tym współpracę, edukację,
informowanie, debatowanie, wskaźniki efektywności działań, ewaluację, ekspertyzy, instytucje oraz powiązania z organizacjami społecznymi (Zybała 2013,
s. 9). Zasadniczym powodem kreowania polityk publicznych są uwarunkowania
prawne, ale również zmieniająca się rzeczywistość.
W procesie kreowania polityki publicznej w zakresie ochrony środowiska,
w tym również na szczeblu lokalnym, kluczowe znaczenie ma ustawa Prawo
ochrony środowiska (Ustawa z dnia 27 kwietnia 2001 r…). Warto przypomnieć,
że programy ochrony środowiska są ważnym elementem polityk w tej dziedzinie.
Stanowią one rozwinięcie i uszczegółowienie postanowień zawartych w Polityce
ekologicznej państwa8. Podkreślić należy, że zgodnie z zasadą hierarchiczności
polityka tworzona na szczeblu lokalnym musi korespondować z polityką ekologiczną państwa. W związku z powyższym musi ona spełniać wymagania, jakie
ustawowo zostały przewidziane dla polityki ekologicznej państwa9. Uprawnienie
w zakresie opracowywania projektów programów środowiskowych należy do
8
Aktualnie obowiązuje Polityka ekologiczna państwa na lata 2009–2012 z perspektywą do
roku 2016, przyjęta na podstawie uchwały Sejmu.
9
W świetle art. 14 ust. 1 ustawy Prawo ochrony środowiska polityka ekologiczna państwa określa w szczególności: cele ekologiczne, priorytety ekologiczne, poziomy celów długoterminowych,

33955352
3

Współdziałanie jednostek samorządu terytorialnego…

185

organów wykonawczych szczebla gminnego, powiatowego i wojewódzkiego,
natomiast ich przyjęcie następuje w drodze uchwały organów stanowiących jednostek samorządu terytorialnego.
Zgodnie z ustawą programy są opracowywane na okres czterech lat.
Szczegółowe kwestie dotyczące ich tworzenia są określone przez Ministerstwo
Środowiska jako Wytyczne do sporządzania programów ochrony środowiska na
szczeblu regionalnym i lokalnym. Z treści wytycznych wynika, że programy te
powinny się odnosić do kwestii racjonalnego użytkowania zasobów naturalnych
rozumianego jako zmniejszanie materiałochłonności, energochłonności i wodochłonności w gospodarce. Mają one dotyczyć poprawy jakości wód, ochrony
powietrza, ochrony przyrody i bezpieczeństwa chemicznego. Ponadto w wytycznych Ministerstwa Środowiska wskazuje się włączenie – przy opracowywaniu
wojewódzkich programów ochrony środowiska – pozarządowych organizacji
ekologicznych obejmujących zakresem swojej właściwości dane województwo.
Ustawodawca przewidział obowiązek ich opiniowania odpowiednio przez ministra właściwego do spraw środowiska w przypadku projektów wojewódzkich
programów ochrony środowiska, przez organ wykonawczy województwa w przypadku projektów powiatowych programów ochrony środowiska oraz przez organ
wykonawczy powiatu w przypadku projektów gminnych programów ochrony
środowiska. Opinia co do zasady nie jest wiążąca dla jednostki uchwalającej program, co w praktyce oznacza, że programy tworzone na wszystkich szczeblach
podziału terytorialnego nie są ze sobą skoordynowane.
Dodatkowo ogólnikowy charakter postanowień zawartych w Polityce ekologicznej państwa utrudnia ich przekładanie na konkretne cele lokalne, a to z kolei
może prowadzić do różnych efektów na poszczególnych szczeblach samorządu
(Bar 2011, s. 25–26). Oprócz wskazanych programów środowiskowych lokalna
polityka publiczna może dotyczyć tych obszarów, które mogą negatywnie oddziaływać na środowisko. W procesie kreowania polityki w zakresie ochrony środowiska głównym aktorem jest organ wykonawczy jednostki samorządu terytorialnego, tj. wójt, burmistrz, prezydent miasta, zarząd powiatu, zarząd województwa,
który jest jednocześnie inicjatorem procesu.
Ważnym partnerem, na co już zwracano uwagę w opracowaniu, są również
tzw. aktorzy niepubliczni, a w szczególności organizacje pozarządowe. Należy
podkreślić, że ich udział w ochronie środowiska jest regulowany przepisami ustawy z dnia 3 października 2008 r. o udostępnianiu informacji o środowisku i jego
ochronie, udziale społeczeństwa w ochronie środowiska oraz o ocenach oddziaływania na środowisko. Kwestie udziału organizacji ekologicznych w postępowaniach dotyczących ochrony środowiska nie zostaną podjęte w opracowaniu,
ponieważ przekracza to ramy analizowanego zagadnienia.
rodzaj i harmonogram działań proekologicznych, środki niezbędne do osiągnięcia celów, w tym
mechanizmy prawno-ekonomiczne i środki finansowe.

33955352
3

186

Dorota Strus

Wracając do współpracy między sektorem publicznym (administracją samorządową) a sektorem niepublicznym w kreowaniu polityki publicznej w zakresie
ochrony środowiska w odniesieniu do diagnozowania problemu, formułowania
programu działań, przyjęcia strategii (programu), wdrażania i ewaluacji polityki,
warto zaprezentować niektóre wyniki badań i sformułować wnioski końcowe.
Pierwszy z wymienionych etapów wydaje się kluczowy z uwagi na to, że trafne rozpoznanie problemu (zagrożenia) pozwoli sformułować określoną strategię
działania i tym samym wpłynąć na skuteczną realizację polityki lokalnej w przyszłości. Dokonanie pełnej i wnikliwej analizy będzie miało na celu wskazanie
występujących barier oraz słabych i mocnych stron w projektowaniu przyszłych
działań. Zasadniczym celem diagnozy jest poddanie analizie lokalnych zasobów
zarówno w wymiarze materialnym, jak i kulturowym, co z kolei warunkuje poprawę jakości życia lokalnej społeczności. Należy podkreślić, że w Polsce praktyka diagnozowania problemów została oparta na badaniu jakości życia mieszkańców danej wspólnoty w poszczególnych dziedzinach życia, tj. m.in. w zakresie
zdrowia, bezpieczeństwa socjalnego, komunikacji, środowiska, edukacji (ibidem,
s. 39). Proces związany z rozpoznawaniem problemów w różnych dziedzinach
polityk publicznych powinien zmierzać do pozyskania partnerów w grupie organizacji pozarządowych. Realizacja zadań przez organizacje pozarządowe musi
zatem być spójna z zadaniami samorządu terytorialnego w ramach określonego
w drodze ustawy zakresu spraw.
W literaturze przedmiotu wskazuje się, że identyfikowanie problemów w zakresie kreowania polityki publicznej może opierać się na dowodach lub na opiniach. Z punktu widzenia skuteczności polityki jej oparcie na dowodach, tj. na
wiedzy eksperckiej, raportach z badań, raportach statystycznych, raportach ewaluacyjnych czy wynikach konsultacji społecznych, może w przyszłości wpłynąć
na podejmowanie optymalnych decyzji, pod warunkiem zaistnienia woli politycznej w celu jej wykorzystania (Zawicki 2014, s. 42). Konsekwencją definiowania
problemów jest ich wprowadzenie do tzw. debaty publicznej z udziałem polityków, ekspertów, urzędników i obywateli i grup interesu, która pozwoli na znalezienie najlepszych rozwiązań (ibidem, s. 43–44). Przeprowadzone w 2011 r. przez
Instytut Spraw Publicznych badania pokazały w tym zakresie pewne problemy.
Okazało się, że na poziomie gminnym i powiatowym pojawia się trudność
z dotarciem do organizacji pozarządowych, które na tym szczeblu, a szczególnie w małych gminach, praktycznie nie występują. W analizowanej fazie zaobserwowano dominującą rolę administracji samorządowej i znikomy poziom
partycypacji ze strony organizacji pozarządowych. Uzasadnieniem tego jest po
pierwsze słabe wyspecjalizowanie organizacji pozarządowych, po drugie zlecanie
zewnętrznym firmom dokonania diagnozy problemów.
Kolejnym etapem wyodrębnionym w procesie kreowania polityki publicznej
jest przekazywanie informacji o planach, zamierzeniach i kierunkach działań między samorządem terytorialnym a organizacjami pozarządowymi. Należy zwrócić

33955352
3

Współdziałanie jednostek samorządu terytorialnego…

187

uwagę, że system wzajemnego informowania się jest nieodzownym elementem
wyzwalającym aktywność społeczną. Pełny przekaz informacji o planowanych
działaniach ze strony lokalnych władz powinien uwzględniać różne instrumenty, począwszy od poczty tradycyjnej, elektronicznej, tworzenia specjalnych platform elektronicznych, przez upublicznienie informacji w ramach organizowanych spotkań z różnymi podmiotami. Przekazywanie informacji powinno być
również inicjowane przez organizacje pozarządowe w zakresie prezentowania
własnej wiedzy i posiadanego doświadczenia. Kluczowym etapem jest włączenie
podmiotów zewnętrznych (organizacji pozarządowych) w proces opracowywania
strategii i programów w ramach realizacji polityk publicznych.
Opracowywanie strategii rozwoju nie może ograniczać się wyłącznie do wymogu normatywnego, ale przede wszystkim powinno być oparte na merytorycznym współdziałaniu. W planowaniu strategicznym należy dążyć do systemowego
określenia poszczególnych działań, których realizacja w perspektywie czasowej
pozwoli na osiągnięcie zamierzonego celu. Praktyka związana ze strategicznym
programowaniem, szczególnie w odniesieniu do opracowywania lokalnych programów w zakresie środowiska, pokazuje liczne niedoskonałości. Ograniczają
się one jedynie do wywiązania z ustawowego obowiązku przez organy władzy
lokalnej. Jak dowodzi praktyka, zarówno po stronie lokalnych organów władzy
publicznej, jak i organizacji pozarządowych występują pewne obiektywne bariery. Poważnym problemem są niewystarczające zasoby kadrowe w urzędach
dysponujące wyspecjalizowaną wiedzą w zakresie ochrony środowiska oraz brak
profesjonalnych organizacji pozarządowych. Konsekwencją tego jest zlecanie
zewnętrznym firmom konsultingowym przygotowania dokumentów w ramach
polityki środowiskowej.
Jak wspomniano wyżej, ważnym etapem konstruowania polityk publicznych
jest proces uruchomienia konsultacji społecznych nad ich projektami. Wymaga to
włączenia jak największej grupy danej społeczności lokalnej zarówno przez władze samorządu terytorialnego, jak i przez organizacje pozarządowe. Pojęcie konsultacji społecznych należy odnieść do sformalizowanej przez przepisy prawa,
a w szczególności przez przepisy samorządowych ustaw ustrojowych, procedury
pozyskiwania przez administrację samorządową opinii wyrażanej przez społeczność lokalną na temat projektów dokumentów lub innych działań o charakterze
publicznym.
Komunikacja między administracją samorządową a organizacjami pozarządowymi przy tworzeniu polityki środowiskowej pokazuje, że obowiązuje tu model
jednokierunkowy, który przebiega od sektora publicznego do sektora pozarządowego i ogranicza się do współpracy z organizacjami pozarządowymi na zaawansowanym już etapie tworzenia polityki10. Należy zatem zwrócić uwagę na zaNa uwagę zasługuje podniesienie kilku kwestii dotyczących konsultacji społecznych zawartych w raporcie, który powstał w ramach zleconego przez Ministerstwo Pracy i Polityki Społecznej:
10

33955352
3

188

Dorota Strus

gadnienie konsultowania lokalnych programów w zakresie ochrony środowiska,
opracowywanych na szczeblu gmin, powiatów i województw samorządowych.
Badania, jakie w zakresie konsultacji społecznych przeprowadzono w odniesieniu
do programów środowiskowych, wykazały, że mają one jedynie charakter doraźny, nie służą budowaniu trwałych ram współpracy z obywatelami i organizacjami
pozarządowymi i w dalszym ciągu są związane z obowiązkiem nałożonym na
urzędy. Z kolei ze wspomnianego wyżej raportu opracowanego przez Instytut
Spraw Publicznych wynika, że w tej materii działanie administracji samorządowej budzi poważne zastrzeżenia.
Zapraszanie do udziału w konsultacjach wybranych organizacji powoduje
mały wpływ sektora niepublicznego na ostateczny kształt formułowanych dokumentów w ramach polityki środowiskowej (Zawicki 2014, s. 68). Warto wskazać,
że bariery w zakresie konsultacji w procesie tworzenia polityk środowiskowych
pomiędzy sektorem publicznym a organizacjami pozarządowymi występują po
obydwu stronach. Podstawowym czynnikiem utrudniającym współpracę międzysektorową jest brak przygotowania organizacyjnego i kadrowego ze strony
administracji samorządowej. Z kolei organizacje sektora pozarządowego nie są
merytorycznie przygotowane do udziału w procesie tworzenia polityk środowiskowych. Czynnikiem mogącym wpłynąć na jakość współpracy jest atrakcyjność
tematu związanego z formułowaniem danej polityki środowiskowej (Arczewska
2011, s. 18).
Podsumowanie
W konkluzji podniesionych w opracowaniu zagadnień nasuwają się pewne
spostrzeżenia. Otóż istniejący w Polsce model współpracy między administracją
samorządową a organizacjami pozarządowymi w odniesieniu do kreowania polityki środowiskowej nie jest w pełni zadowalający. Niejednokrotnie w opracowaniu odwoływano się do wad i niedoskonałości tego współdziałania, niemniej
wydaje się, że wiele barier ma charakter obiektywny. Przykładem jest chociażby to, że funkcjonujące w Polsce organizacje ekologiczne działają głównie na
szczeblu krajowym. Warto też wskazać, że po stronie administracji samorządowej
nawiązanie współpracy z sektorem niepublicznym przy konstruowaniu polityki
jest traktowane jako obowiązek ustawowy, a nie jako płaszczyzna do budowania
trwałych relacji opartych na dialogu w zgodzie z zasadą partnerstwa. Co w konsekwencji oznacza, że współpraca ta ma charakter fragmentaryczny.
W związku z tym zasadne byłoby dążenie do wypracowania takiego modelu
współdziałania, który byłby oparty na tzw. dobrych praktykach polegających na
„Badania efektywności mechanizmów konsultacji społecznych” podczas realizacji Programu
Operacyjnego Kapitał Ludzki 2007–2013 współfinansowanego przez Unię Europejską w ramach
Europejskiego Funduszu Społecznego.

33955352
3

Współdziałanie jednostek samorządu terytorialnego…

189

tworzeniu zespołów konsultacyjnych i zapraszaniu przedstawicieli organizacji
pozarządowych do udziału w przedmiotowych komisjach działających w ramach
organów stanowiących jednostek samorządu terytorialnego. Wydaje się, że w tym
zakresie zasadne byłoby określenie zasad udziału organizacji pozarządowych
w lokalnych politykach publicznych. Rozwiązania o charakterze systemowym
powinny też dotyczyć stworzenia instrumentu pozwalającego na monitorowanie
przez Departament Pożytku Publicznego Ministerstwa Pracy i Polityki Społecznej
działalności gremiów konsultacyjno-doradczych, tj. lokalnych rad działalności
pożytku publicznego z udziałem organizacji pozarządowych. Współpraca między tymi sektorami może być również warunkowana przesłankami o charakterze
politycznym, co oznacza, że istotą współpracy będą partykularne interesy, a nie
interes publiczny. Budowanie instytucji partnerstwa publiczno-społecznego powinno znajdować wyraz w tworzeniu rzetelnych i zrozumiałych w odbiorze polityk publicznych. Legitymizacja instytucji społeczeństwa obywatelskiego w tym
procesie pozwoli na poprawę jakości procesów decyzyjnych przy formułowaniu
programów i strategii na szczeblu lokalnych organów władzy publicznej.
Bibliografia
Arczewska M. 2011, Współpraca międzysektorowa przy tworzeniu polityk publicznych
dotyczących spraw społecznych i ochrony środowiska, ekspertyza przygotowana przez
Instytut Spraw Publicznych w ramach projektu: „Model współpracy administracji publicznej i organizacji pozarządowych – wypracowanie i upowszechnienie standardów
współpracy realizowanego w ramach Priorytetu V Dobre rządzenie, Działanie 5.4.
Rozwój potencjału trzeciego sektora, Poddziałanie 5.4.1. Wsparcie systemowe dla
trzeciego sektora Programu operacyjnego Kapitał Ludzki”, Warszawa: Instytut Spraw
Publicznych.
Bar M. 2011, Tytuł I: Przepisy ogólne. Dział III: Polityka ekologiczna i programy ochrony
środowiska [w:] M. Górski, M. Pchałek, W. Radecki, J. Jerzmański, M. Bar, S. Urban,
J. Jendrośka (red.), Prawo ochrony środowiska. Komentarz, Warszawa: Wydawnictwo
C.H. Beck.
Blicharz J. 2012, Komentarz do ustawy o działalności pożytku publicznego i o wolontariacie [w:] J. Blicharz, Ustawa o działalności pożytku publicznego i o wolontariacie.
Ustawa o spółdzielniach socjalnych, Warszawa: Wolters Kluwer Polska.
Chrabąszcz R., Zawicki M. 2014, Nauki o polityce publicznej [w:] M. Zawicki (red.),
Wprowadzenie do nauk o polityce publicznej, Warszawa: Polskie Wydawnictwo
Ekonomiczne.
Izdebski H., Kulesza M. 2004, Administracja publiczna. Zagadnienia ogólne, Warszawa:
Liber.
Lewenstein B., Schindler J., Skrzypiec R. (red.) 2010, Partycypacja społeczna i aktywizacja w rozwiązywaniu problemów społeczności lokalnych, Warszawa: Wydawnictwa
Uniwersytetu Warszawskiego.
Makowski G. 2008, Nowe płaszczyzny dialogu między władzą i organizacjami pozarządowymi w Polsce [w:] G. Makowski, T. Schimanek (red.), Organizacje pozarządo-

33955352
3

190

Dorota Strus

we i władza publiczna. Drogi do partnerstwa, Warszawa: Fundacja Instytut Spraw
Publicznych.
Piekara A. 2010, Jakość administracji w Polsce. Zarys współczesnej problematyki,
Warszawa: Wydawnictwa Uniwersytetu Warszawskiego.
Poradnik modelowej współpracy administracji publicznej i organizacji pozarządowych,
2012, Warszawa: Sieć Wspierania Organizacji Pozarządowych SPLOT, www.isp.org.
pl (10.02.2014).
Raport końcowy z badań na temat: Współpraca międzysektorowa przy tworzeniu polityk
publicznych dotyczących spraw społecznych i ochrony środowiska, materiał przygotowany przez Instytut Spraw Publicznych w ramach projektu: „Modele współpracy administracji publicznej i organizacji pozarządowych – wypracowanie i upowszechnienie standardów współpracy realizowanego w ramach Priorytetu V Dobre Rządzenie,
Działanie 5.4 Rozwój potencjału Sektora, Poddziałanie 5.4.1. Wsparcie systemowe
dla trzeciego sektora Programu Operacyjnego Kapitał Ludzki”, 2011, Warszawa:
Instytut Spraw Publicznych.
Ustawa z dnia 21 czerwca 2001 r. o ratyfikacji Konwencji o dostępie do informacji, udziale społeczeństwa w podejmowaniu decyzji oraz dostępie do sprawiedliwości w sprawach dotyczących środowiska, DzU z 2001 r., Nr 89, poz. 970.
Ustawa z dnia 24 kwietnia 2003 r. o działalności pożytku publicznego i o wolontariacie,
DzU z 2010 r., Nr 234, poz. 1536.
Ustawa z dnia 27 kwietnia 2001 r. Prawo ochrony środowiska, tekst jedn. DzU z 2013 r.,
poz. 1232.
Zawicki M. (red.) 2014, Wprowadzenie do nauk o polityce publicznej, Warszawa: Polskie
Wydawnictwo Ekonomiczne.
Zybała A. 2013, Państwo i społeczeństwo w działaniu. Polityki publiczne wobec potrzeb
modernizacji państwa i społeczeństwa, Warszawa: Difin.

33955352
3

Monika Sidor

Rady działalności pożytku publicznego
w największych miastach Polski
Wstęp
Relacje między administracją publiczną a organizacjami pozarządowymi zostały prawnie unormowane ustawą z dnia 24 kwietnia 2003 r. o działalności pożytku publicznego i o wolontariacie. Dostrzegając jednak potrzebę poszerzenia
współpracy wynikającej z dynamicznych zmian społecznych, a także z praktyki stosowania przyjętych przepisów, znowelizowano obowiązujący akt prawny.
W rezultacie ustawą z dnia 22 stycznia 2010 r. o zmianie ustawy o działalności
pożytku publicznego i o wolontariacie poszerzono formy dialogu obywatelskiego. Jedną z takich nowych form jest możliwość tworzenia rad działalności pożytku publicznego na wszystkich szczeblach samorządu terytorialnego (Ustawa
z dnia 22 stycznia 2010 r…).
Pojawia się zatem pytanie, czym właściwe są te rady i czy istotnie można
je określić jako formę dialogu obywatelskiego, w której odzwierciedla się idea
partnerstwa między samorządem a organizacjami pozarządowymi. Celem artykułu jest odpowiedź na to pytanie w oparciu o badanie funkcjonowania rad
działalności pożytku publicznego w dziesięciu największych miastach Polski,
liczących powyżej 300 tys. mieszkańców, tj. Warszawie, Krakowie, Łodzi,
Wrocławiu, Poznaniu, Gdańsku, Szczecinie, Bydgoszczy, Lublinie i Katowicach.
Autorka artykułu od kilku lat obserwuje w nich rozwój różnych form partycypacji
publicznej.
Realizując cel badawczy, zastosowano przede wszystkim metodę analizy treści. Aby właściwie określić funkcjonowanie rad, przeanalizowano akty prawa
miejscowego, a także protokoły z posiedzeń rad. Należy zauważyć, iż szczegółowość tych raportów jest bardzo różna, np. w Warszawie, Krakowie czy
Katowicach zamieszczono szczegółowe raporty na stronie urzędu miasta. Z kolei
w Poznaniu czy Gdańsku publikowane materiały są skromne. Jednocześnie autorka zdaje sobie sprawę z tego, iż brak informacji nie zawsze jest równoznaczny z małą aktywnością tych rad, choć w efekcie trudno jednoznacznie określić,
w jaki sposób one funkcjonują.

33955352
3

192

Monika Sidor

Podstawy prawne funkcjonowania
rad działalności pożytku publicznego
Jak już wspomniano, w znowelizowanej ustawie o działalności pożytku publicznego i o wolontariacie znalazły się wytyczne dotyczące samorządowych
rad działalności pożytku publicznego. Najszersze regulacje odnoszą się do wojewódzkich rad pożytku publicznego.
Powołanie rad na każdym szczeblu samorządu terytorialnego nie jest obowiązkowe. Na poziomie województwa istnieje jednak wymóg złożenia wniosku
do marszałka o powołanie takiego organu wspólnie przez co najmniej 50 organizacji oraz podmiotów wymienionych w art. 3 ust. 31. Z kolei na poziomie gminy
czy powiatu nie ma ilościowego wymogu, aby ukonstytuować radę. Organ wykonawczy właściwej jednostki samorządu terytorialnego powołuje na wniosek
trzeciego sektora taką radę, której kadencja trwa dwa lata2. Natomiast organ stanowiący danej jednostki samorządu terytorialnego w drodze uchwały określa tryb
powoływania członków oraz organizację i tryb działania danej rady, biorąc pod
uwagę potrzebę zapewnienia reprezentatywności organizacji pozarządowych.
Nakreślono też skład rady, którą powinni tworzyć zarówno przedstawiciele organu stanowiącego i wykonawczego danej gminy czy powiatu, jak i przedstawiciele
trzeciego sektora prowadzący działalność na terenie danej wspólnoty lokalnej,
przy czym winni oni stanowić co najmniej połowę członków (Ustawa z dnia
24 kwietnia 2003 r…).
Zgodnie z przepisami również lokalne i regionalne rady mają charakter opiniodawczo-doradczy, a ogólność przepisów wskazuje, że ich kompetencje mogą
zostać rozszerzone. W odniesieniu do kompetencji rad działalności pożytku publicznego na poziomie gmin i powiatów wymienione zadania mają charakter
głównie opiniodawczy. Należy do nich zatem:
1) opiniowanie projektów strategii rozwoju danej JST, programu współpracy,
a także projektów uchwał i aktów prawa miejscowego dotyczących sfery
zadań publicznych, o której mowa w art. 4 ustawy o działalności pożytku
publicznego;
2) wyrażanie opinii w sprawach dotyczących funkcjonowania organizacji pozarządowych oraz podmiotów wymienionych w art. 3 ust. 3, a także w sprawach
dotyczących zadań publicznych, w tym zlecania tych zadań do realizacji przez
powyższe podmioty; nakreślanie standardów realizacji takich zadań;
3) udzielanie pomocy i wyrażanie opinii w przypadku sporów między organami
administracji publicznej a organizacjami pozarządowymi oraz podmiotami
wymienionymi w art. 3 ust. 3 (ibidem).
1
W dalszej części artykułu autorka będzie używać tylko określenia organizacje pozarządowe
lub trzeci sektor.
2
Co ciekawe, na poziomie województwa marszałek powołuje radę, natomiast na poziomie
powiatu starosta nie ma takiej kompetencji.

33955352
3

Rady działalności pożytku publicznego w największych miastach Polski

193

Dodatkowym zadaniem rad wojewódzkich, powiatowych i gminnych jest
wzajemna współpraca na zasadzie partnerstwa i suwerenności stron, w szczególności przez wzajemne informowanie się o kierunkach działań. Ta zewnętrzna
funkcja rad oznacza większą samodzielność, a ich rola powinna wykraczać poza
charakter doradczy (Żołędowska 2011, s. 95).
Obecnie niespełna 5% jednostek samorządu terytorialnego utworzyło rady
działalności pożytku publicznego (r.d.p.p., rada pożytku). Najwięcej z nich powstało w województwie małopolskim. Ponadto istnieją one już w większości samorządów województw (14 rad na 16 województw)3. Utworzono je również we
wszystkich analizowanych przez autorkę miastach, choć w różnych przedziałach
czasowych.
Pierwszym etapem powołania r.d.p.p. jest przyjęcie przez radę miasta uchwały
w sprawie trybu powołania członków oraz sposobu organizacji i trybu działania
tego organu. W Warszawie, Łodzi, Bydgoszczy tego typu dokument uchwalono
w 2010 r. Z kolei w Krakowie, Wrocławiu, Poznaniu, Lublinie i Katowicach
uchwałę w tej sprawie przyjęto w 2011 r.
Należy zaznaczyć, iż dwie rady pożytku powstały wcześniej niż wprowadzone
zapisy ustawowe, czyli przed 2010 r. „Najstarszą” spośród rad w największych
polskich miastach jest Gdańska Rada Działalności Pożytku Publicznego. Została
powołana w 2005 r. i liczyła 14 członków, w tym 6 z organizacji pozarządowych i jedną będącą osobą zaufania publicznego wyznaczoną przez trzeci sektor.
Podkreślono, iż jest to nie tylko organ doradczo-opiniujący prezydenta miasta,
ale także inicjatywny w zakresie pożytku publicznego (Powstała… 2007). Z kolei Szczecińską Radę Działalności Pożytku Publicznego powołano w 2009 r.
Wcześniej, bo od 2007 r., istniał Zespół Konsultacyjno-Opiniujący, który spełniał podobne zadania. W skład rady weszło 26 osób, w tym 13 z trzeciego sektora
(Uchwała nr XXXIV/867/09… 2009).
Można stwierdzić, iż przykład tych dwóch miast wskazuje, że przyjęte lokalne rozwiązania w samorządzie wyprzedzają przepisy ustawowe. Podobna
uwaga dotyczy programu współpracy samorządu z organizacjami pozarządowymi. Nowatorskie, jak na ówczesne czasy rozwiązanie w tym zakresie przyjęto
w Gdyni w 1995 r., czyli osiem lat wcześniej, zanim uchwalono ustawę, która je
normowała (Sidor 2011, s. 150).
Tryb powoływania członków rady i przewodniczącego
Ustawodawca nie wskazał jednoznacznie, jak powinni być powoływani
członkowie rady, a dotyczy to zwłaszcza przedstawicieli organizacji. W praktyce
3
Podsumowanie seminarium Jak poprawić jakość dialogu obywatelskiego w Polsce? (rady
działalności pożytku publicznego jako przestrzeń do prowadzenia dialogu obywatelskiego),
Kancelaria Prezydenta Rzeczypospolitej Polskiej, maj 2014 r.

33955352
3

194

Monika Sidor

wykształciły się dwa modele wyłaniania przedstawicieli organizacji pozarządowych do rad pożytku. W pierwszym z nich organ wykonawczy powołuje ich
spośród kandydatów przedstawionych mu przez trzeci sektor. W drugim modelu
organ wykonawczy jedynie zatwierdza przedstawicieli organizacji pozarządowych, które same dokonały wyboru (Adamiak 2014).
W badanych miastach przeważa drugi model wyłaniania przedstawicieli trzeciego sektora do r.d.p.p. Jedynie w Bydgoszczy występuje pierwszy schemat.
Ośmiu przedstawicieli trzeciego sektora do bydgoskiej rady rekomendują przedstawiciele organizacji. Prezydent powołuje ich, kierując się jednak tym, aby wśród
nich byli reprezentanci różnych sfer działalności publicznej. Członkowie rady
wybierają ze swojego grona przewodniczącego (Uchwała Nr LXXIII/1104/10…
2010). W przyjętych regulacjach znalazł się zatem zapis dotyczący zapewnienia
reprezentatywności według kryterium branżowego.
Pomimo iż większość analizowanych miast przyjęła drugi model wyłaniania
kandydatów organizacji pozarządowych na członków rady, to mają one inne metody wyboru przedstawicieli trzeciego sektora. Ponadto nie we wszystkich przypadkach członkowie rady dysponują swobodą w wyborze przewodniczącego tego
organu.
Dyskusja nad odpowiednim sposobem wyłaniania kandydatów do pozarządowej części warszawskiej rady odbyła się na kilku jej posiedzeniach w I kadencji. Ostatecznie przyjęto propozycję, zgodnie z którą kandydatów zgłaszają
komisje dialogu społecznego, a wybierają wszystkie organizacje działające na
terenie Warszawy; mogą one oddać głos na nie więcej niż dziesięć kandydatur na
liście. Natomiast wyznaczenie przewodniczącego spośród członków rady należy
do organu wykonawczego, a część pozarządowa wyłania ze swojego grona wiceprzewodniczącego (Uchwała nr XLIX/1374/2013… 2013).
Inną metodę wybierania części pozarządowej stosuje się w Gdańsku.
Dziewięciu przedstawicieli trzeciego sektora wskazuje bowiem Gdańska Rada
Organizacji Pozarządowych. Ponadto inny jest też tryb wyboru przewodniczącego, ponieważ powołuje się dwóch współprzewodniczących: jednego ze strony
pozarządowej i jednego z samorządowej (Regulamin… 2011).
Występowanie „współprzewodnictwa” w radzie pożytku zastosowano też
w Krakowie. Inny jest natomiast tryb wyłaniania członków części pozarządowej.
Przedstawiciele trzeciego sektora są wybierani na Walnym Zebraniu Organizacji
Pozarządowych, a także w ciągu 14 dni od daty tego spotkania. Każda organizacja pozarządowa, prowadząca działalność na terenie Krakowa, może oddać głos
maksymalnie na ośmiu kandydatów. Co ciekawe, od osoby kandydującej do rady
wymaga się szeregu dokumentów, m.in. opisu doświadczenia wskazującego na
celowość wyłonienia go na członka rady (Uchwała nr XXXIV/432/11… 2011).
Podczas zgłaszania kandydata do wrocławskiej rady jest wymagany, podobnie jak w Krakowie, opis doświadczeń i umiejętności kandydata, które przydatne będą w radzie, a także krótkie uzasadnienie zgłoszenia go do udziału w jej

33955352
3

Rady działalności pożytku publicznego w największych miastach Polski

195

pracach. W terminie siedmiu dni od daty opublikowania listy kandydatów organizacje mają prawo głosować na dwóch z nich. Do rady wchodzi sześć osób, które
uzyskały największą liczbę głosów, a w przypadku równej ich liczby decyduje losowanie. Przewodniczącego wybierają członkowie rady (Uchwała nr X/210/11…
2011).
Ośmiu przedstawicieli organizacji pozarządowych do poznańskiej rady jest
wybieranych w wyborach, za których przeprowadzenie odpowiada Oddział
Koordynacji Współpracy z Organizacjami Pozarządowymi Wydziału Zdrowia
i Spraw Społecznych Urzędu Miasta. Organizuje on spotkanie z organizacjami,
podczas którego spośród zgłaszanych kandydatów dokonywany jest wybór członków do Komisji Wyborczej. Wybory do rady mają formę jednodniowego głosowania, w dniu oraz w godzinach wskazanych w ogłoszeniu. Poza tym następne
etapy są podobne jak we Wrocławiu (Uchwała nr XI/115/VI/2011… 2011).
W szczecińskiej radzie zarówno liczba jej członków, jak i sposób ich doboru zmieniały się dość często. Prawdopodobnie zmiany te wynikają z dłuższej
niż w innych miastach praktyki funkcjonowania rady. W 2013 r. uproszczono
przepisy, choć nie doprecyzowano, ilu ma być członków, podobnie nie określono liczby przedstawicieli organizacji pozarządowych w radzie (Uchwała
nr XXXIII/977/13… 2013). Przedstawicieli części pozarządowej szczecińskiej rady wybiera się na Walnym Spotkaniu Organizacji Pozarządowych. Na
członków rady są wyłaniani ci kandydaci, którzy zdobyli największą liczbę głosów. Przewodniczącego wybiera się na pierwszym posiedzeniu rady (Uchwała
nr XI/242/11… 2011). Należy zauważyć, iż prezydent Szczecina uwzględnił rekomendację poprzedniej rady pożytku i liczba członków została w obecnej kadencji zmniejszona do 18 osób (Protokół nr 2/2014… 2014).
W Lublinie pozarządową część rady wybiera się podobnie jak w Szczecinie
w jednodniowym głosowaniu podczas Kongresu Organizacji Pozarządowych
Miasta Lublina. Inaczej jednak niż w Szczecinie powoływany jest przewodniczący rady, mianowicie wyznacza go prezydent. Natomiast rada wybiera ze swojego grona zastępcę przewodniczącego i sekretarza (Uchwała Nr 196/XIII/2011…
2011).
W Katowicach wyłonienie członków do pozarządowej części rady odbywa się
z uwzględnieniem zasady reprezentatywności oraz aktywnej współpracy z miastem (Załącznik… 2011). Pojawia się jednak pytanie, czy kryterium aktywnej
współpracy z samorządem jest właściwe. Wydaje się, że taka procedura zniechęca i zamyka się na organizacje, które nie mają zbyt częstych kontaktów z urzędem
miasta. Powiatowej radzie w Katowicach nie pozostawiono też w pełni swobody
wyboru przewodniczącego. Co ciekawe, organ ten wybiera ze swojego grona
w głosowaniu jawnym bezwzględną większością głosów przewodniczącego, wiceprzewodniczącego i sekretarza, ale przewodniczący rady wyłaniany jest spośród przedstawicieli prezydenta miasta, natomiast wiceprzewodniczący spośród
reprezentantów organizacji pozarządowych (ibidem).

33955352
3

196

Monika Sidor

Można stwierdzić, iż w Łodzi występuje mieszany model wyłaniania pozarządowej części rady. Przedstawicieli trzeciego sektora jest jedenastu, przy czym
dwóch wybiera prezydent miasta, a dziewięciu – trzeci sektor. Po ogłoszeniu
listy kandydatów na członków rady w ciągu 21 dni odbywa się otwarte spotkanie
z nimi poświęcone prezentacji ich zamierzeń oraz odpowiedzi na pytania zebranych. W ciągu 14 dni od daty spotkania każda organizacja prowadząca działalność na terenie Łodzi może głosować na jednego kandydata z listy. Członkami
rady zostają osoby, które otrzymały największą liczbę głosów. Przewodniczącego
rady i I wiceprzewodniczącego powołuje prezydent miasta, a łódzka rada może
wybrać ze swojego grona II wiceprzewodniczącego, z tym że ma to być przedstawiciel organizacji pozarządowej (Uchwała nr C/1849/10… 2010).
Podsumowując, można zatem zauważyć, iż rady pożytku nie są do końca demokratycznymi organami doradczo-konsultacyjnymi. Wpływ na nie ma przede
wszystkim organ wykonawczy, który w większości miast pozostawia sobie
możliwość mianowania przewodniczącego. W Warszawie i Katowicach są to
zastępcy prezydenta miasta, w Łodzi i Lublinie wyznaczeni zostali pełnomocnicy prezydenta miasta ds. organizacji pozarządowych. Co ciekawe, nawet kiedy
wszyscy członkowie mają możliwość wyboru przewodniczącego, nie jest to zawsze osoba pochodząca z trzeciego sektora, tak jak w Poznaniu czy Bydgoszczy.
W Szczecinie wybrano na to stanowisko dyrektora biura ds. organizacji pozarządowych, a we Wrocławiu radnego (z klubu prezydenta miasta). Może to być
spowodowane tym, iż przewodniczący rady organizuje jej pracę. Osoba pochodząca ze środowiska samorządowego ma większe możliwości wpływu na obsługę
administracyjno-biurową niż przedstawiciel organizacji. Ponadto może to robić
w ramach wykonywania obowiązków służbowych.
Ciekawym pomysłem jest tzw. współprzewodnictwo, występujące w Gdańsku
czy Krakowie. Niesie to ze sobą również pewne zagrożenia, chociażby brak dobrej
komunikacji pomiędzy współprzewodniczącymi, co miało miejsce w Krakowie
(Protokół nr 4/2014… 2014).
Zaangażowanie członków rady działalności pożytku publicznego
w jej prace
Jak już wspomniano, ustawodawca wskazał, iż co najmniej połowę miejsc
w radzie należy zapewnić przedstawicielom organizacji pozarządowych.
Jak podano w poniższej tabeli, w każdej badanej radzie spełniono ten wymóg.
W dwóch jednak miastach, tj. w Łodzi i Lublinie, liczba przedstawicieli organizacji pozarządowych przeważa nad liczbą przedstawicieli samorządu. Wydaje się
to dobrym rozwiązaniem, ponieważ zapewnia właściwą reprezentację trzeciego
sektora w tej strukturze. Jednocześnie zauważyć można po raz kolejny dominującą pozycję organu wykonawczego, jeśli chodzi o liczbę przedstawicieli strony
samorządowej.

33955352
3

197

Rady działalności pożytku publicznego w największych miastach Polski

Tabela 1. Liczba członków rad działalności pożytku publicznego w największych polskich
miastach
Przedstawiciele
prezydenta

Przedstawiciele
rady miasta

Warszawa – 20 członków

7

3

Kraków – 16 członków

4

4

8

Łódź – 17 członków

3

3

11

Wrocław – 12 członków

3

3

6

Poznań – 16 członków

4

4

8

Gdańsk – 18 członków

7

2

9

Szczecin – 18 członków

5

4

9

Bydgoszcz – 16 członków

4

4

8

Lublin – 18 członków

6

2

10

Katowice – 16 członków

6

2

8

Miasto

Przedstawiciele
organizacji
10

Źródło: opracowanie własne na podstawie regulaminów przyjętych przez poszczególne miasta.

Pojawia się zatem pytanie, która z tych trzech grup najbardziej angażuje się
w pracę rady. Odzwierciedleniem tego może być chociażby frekwencja w radzie.
W Warszawie w I kadencji (2011–2013) ogólna frekwencja wyniosła 67,29%.
Najwyższą frekwencję na 24 posiedzeniach rady wykazali członkowie części pozarządowej, a ich uczestnictwo było przeważające i wyniosło 80%. Z kolei urzędnicy wykazali się obecnością na poziomie 57,73%, a radni zaledwie 47,22%.
Kolejna kadencja przyniosła jednak wzrost uczestnictwa członków rady (80%
ogółu). Po raz kolejny to przedstawiciele trzeciego sektora byli najbardziej aktywną grupą – 82,5%, następnie uplasowali się reprezentanci prezydenta miasta
– 80,35%, a potem radni – 70,83%4.
Wydaje się zatem, że I kadencja nie zniechęciła członków warszawskiej rady
do pracy w niej. Świadczy o tym również jej skład w II kadencji − liczba osób
z poprzedniej kadencji przeważała nad liczbą osób debiutujących w radzie w proporcji 13 do 7 (Zarządzenie nr 4259/2013… 2013).
Pozornie podobne zjawisko można było zaobserwować w Katowicach. W I kadencji (2011−2013) ogólna frekwencja wyniosła 66,07%, jednak aktywność poszczególnych grup była nieco inna niż w Warszawie. W pierwszej kolejności
można dostrzec duże zaangażowanie urzędników (80,15%), które przeważało
nad aktywnością przedstawicieli organizacji pozarządowych (66,07%) i radnych
(54,76%). W II kadencji sytuacja nieco się zmieniła, podniosło się bowiem zaangażowanie wszystkich grup (79,46% ogółem), ale wciąż wyższą frekwencję wykazali przedstawiciele prezydenta miasta (80,95%) w porównaniu z pozostałymi
dwoma grupami (obydwie zanotowały aktywność na poziomie 78,57%).
Opracowanie na podstawie protokołów z posiedzeń Warszawskiej Rady Działalności Pożytku
Publicznego.
4

33955352
3

198

Monika Sidor

Można zatem stwierdzić, iż powiatową radę w Katowicach zdominowała strona samorządowa. Potwierdzeniem tej tezy jest jej skład w II kadencji (2013–
2015), który zmienił się w połowie. Z sześciu osób reprezentujących prezydenta
dwie to wiceprezydenci, a na sześciu urzędników dwie osoby są nowe5. Z kolei z dwóch radnych jeden należał do poprzedniego składu. Natomiast cztery
osoby z organizacji pozarządowych, pomimo iż miały już doświadczenie pracy w poprzedniej kadencji, to jednak nie pochodziły z pierwotnego składu rady
I kadencji, lecz zastąpiły członków, którzy z niej zrezygnowali (Powiatowa…
2014). Ponadto zauważalny był spadek zainteresowania kandydowaniem do rady.
W 2011 r. zgłoszonych było 33 kandydatów, a w 2013 r. tylko 11 (ibidem).
Spadek zainteresowania uczestnictwem przedstawicieli trzeciego sektora
w radzie pożytku zauważyć można również w Lublinie. Na pierwszym Kongresie
Organizacji Pozarządowych, który odbył się 18 lutego 2012 r., wyboru dziesięciu członków dokonało ok. 200 organizacji pozarządowych (I Kongres… 2014).
Podczas II Kongresu Organizacji Pozarządowych Miasta Lublin, który odbył się
10 maja 2014 r., wydano 68 kart do głosowania. Trzy osoby z części pozarządowej zostały ponownie wybrane do rady (II Kongres… 2014). Uczestnictwo
w pracach rady I kadencji (2012–2014) było średnie i wyniosło ogółem 66,66%,
z tym że zaangażowanie członków trzeciego sektora było nieco wyższe (69,28%).
Podobne wyniki odnotowała bydgoska rada. W I kadencji (2011–2013) ogólna
frekwencja wyniosła 67%, a w odniesieniu do reprezentantów organizacji 72,9%.
W trakcie II kadencji (2013–2015) rada spotykała się do tej pory dziesięć razy.
Frekwencję wszystkich członków można określić na poziomie 69%, a przedstawicieli organizacji na 72,5%. Była zatem wyższa w porównaniu z pozostałymi
uczestnikami6. Bydgoska rada składa się w ponad 1/3 z członków poprzedniej
kadencji, w tym spośród ośmiu przedstawicieli organizacji trzy osoby zasiadły
w niej ponownie (Załącznik do Uchwały Nr 1/2014… 2014).
Skład rady z ponad 1/3 członków z poprzedniej kadencji funkcjonuje również
w Łodzi (dotyczy to siedmiu osób). W II kadencji rady (lata 2013–2015) ponownie wybranych zostało pięć osób z jedenastu przedstawicieli organizacji (Łódź…
2014). Jeśli chodzi o frekwencję, to ze względu na to, iż listy były sporządzane
odręcznie, pojawiła się trudność z ustaleniem nazwisk niektórych osób. Ciekawe
jest jednak to, iż frekwencja nie zwiększała się, gdy łódzką radę odwiedzała prezydent miasta Hanna Zdanowska. Po raz pierwszy do takiego spotkania doszło
12 grudnia 2011 r. i uczestniczyło w nim 14 osób7. Drugie spotkanie odbyło się
5 czerwca 2012 r. i obecnych na nim było 16 osób (Protokół z posiedzenia…
2011; 2012). Natomiast jedną z najwyższych frekwencji cieszyło się posiedzenie z udziałem skarbnika miasta, w którym uczestniczyły 24 osoby. Omawiano
5
6
7

W trakcie kadencji nastąpiła zmiana i obecnie tylko jedna osoba jest nowa.
Obliczenia własne autorki na podstawie listy obecności.
Nie wszystkie osoby obecne na tych posiedzeniach były członkami łódzkiej rady.

33955352
3

Rady działalności pożytku publicznego w największych miastach Polski

199

na nim sprawę finansowania działań organizacji pozarządowych (Protokół z posiedzenia… 2011). Potwierdza to fakt, iż dominujący charakter ma finansowa
współpraca samorządu i organizacji.
Jednocześnie trudno udowodnić tezę, iż obecność organu wykonawczego na
posiedzeniach rady zwiększa jej rangę czy mobilizuje członków. Obrazuje to
również sytuacja z Krakowa. Gdy współprzewodniczący krakowskiej rady z części pozarządowej wystosował do prezydenta miasta list Kolejny krok w tył we
współpracy UMK i NGO, a także po debacie na forum rady jej członkowie doszli
do wniosku, iż należałoby zaprosić prezydenta do rozmowy na temat modelu
takiej współpracy (Protokół nr 4/2014… 2014).
Spotkanie z prezydentem odbyło się 14 maja 2014 r. Co ciekawe, liczba
członków rady była taka sama jak liczba zaproszonych gości i wyniosła łącznie
22 osoby. Należy dodać, że większość zaproszonych gości stanowili członkowie z różnych komisji dialogu obywatelskiego. W trakcie debaty nad modelem
współpracy różnych sektorów nie wypracowano żadnych konkretnych decyzji
(Protokół nr 5/2014… 2014).
Frekwencja na 23 spotkaniach, które odbyły się w latach 2012–2014, wyniosła 64,9%, z tym że przedstawiciele organizacji pozarządowych wykazali się
nieco niższą aktywnością, bo wynoszącą 62,5%8.
Z kolei w Poznaniu w I kadencji (2011–2013) frekwencja była dość niska w porównaniu z innymi miastami i sięgnęła 59%. Wydaje się, że również
w tej radzie zdominowała ją część urzędnicza (76%) nad pozarządową (70%).
Uczestnictwo radnych było bardzo niskie i wyniosło 25% (Prezentacja… 2014).
Potwierdza to tezę, iż radni są najmniej aktywną grupą w radach pożytku. Wydaje
się, że może to wynikać z tego, iż przeważającą jednak rolę ze strony samorządu
odgrywa organ wykonawczy.
Podsumowanie
Analizując funkcjonowanie rad działalności pożytku publicznego, trudno
jednoznacznie stwierdzić, czy są one istotnie formą dialogu obywatelskiego,
odzwierciedlającą ideę partnerstwa między samorządem a organizacjami pozarządowymi. Pokazuje to chociażby sposób powoływania przewodniczących rad
– w niektórych bowiem jest on po prostu wyznaczany przez organ wykonawczy
gminy (Warszawa, Łódź, Lublin, Katowice). Ponadto w niektórych radach zauważyć można zmniejszoną aktywność części pozarządowej, a wyższą – części
samorządowej, tj. przedstawicieli prezydenta (Katowice, Poznań). Może to przyczynać się do fasadowości procesu konsultacyjnego, gdyż decyzje administracji
samorządowej będą konsultowane z „czynnikiem społecznym” w postaci rady,
Obliczenia własne na postawie list obecności, Krakowska Rada Działalności Pożytku
Publicznego, http://www.bip.krakow.pl/?dok_id=52024 (30.06.2014).
8

33955352
3

200

Monika Sidor

która w rzeczywistości zostanie zdominowana przez urzędników. W konsekwencji może to zniechęcić przedstawicieli organizacji pozarządowej do pracy w tego
typu ciałach, które legitymizują decyzje administracji samorządowej.
W kontekście frekwencji natomiast zauważalne jest mniejsze zaangażowanie
radnych w pracę tego organu. Wydaje się, że przy odpowiednim udziale przedstawicieli organu stanowiąco-kontrolnego gminy członkowie rady mogliby być
lepiej poinformowani o kierunkach prac rady miasta, tak aby proces legislacyjny
nad aktami prawa miejscowego był bardziej sprawny.
Pojawia się również kolejne zagadnienie związane z funkcjonowaniem rady
pożytku w kontekście istnienia różnego rodzaju innych ciał doradczych (komisji dialogu obywatelskiego/społecznego, rad branżowych, np. ds. osób niepełnosprawnych, seniorów, kultury). Wydaje się, że rada pożytku powinna być
głównym ciałem doradczo-konsultacyjnym, a nie jednym z wielu. Taką tendencję można zauważyć w Warszawie i Krakowie, choć ze względu na ograniczony
zakres artykułu nie zostało to w pełni przez autorkę opisane.
W odpowiedzi na pytanie o to, czym są rady pożytku, warto byłoby też scharakteryzować zakres zadań, którymi się zajmowały. Analiza ich regulaminów
wskazuje, że w większości powtarzają się tam zapisy ustawowe. Warto jednak
wspomnieć, iż sami członkowie rad, zwłaszcza części pozarządowej, dostrzegali
potrzebę ich poszerzenia. Na jednym z posiedzeń warszawskiej rady stwierdzono,
że zbyt mało zajmuje się ona kondycją trzeciego sektora i systemem współpracy,
za to dużo czasu poświęca na opiniowanie dokumentów (Sprawozdanie… 2012).
Z kolei na zwiększenie funkcji rzeczniczej rady wskazano w Szczecinie.
Dostrzeżono potrzebę większej widoczności rady na zewnątrz, zarówno wśród
organizacji pozarządowych, jak i mieszkańców. Zdaniem jednego z członków
szczecińskiej rady winna ona być swego rodzaju „przekaźnikiem” informacji,
uwag oraz opinii ze środowiska pozarządowego, same organizacje zaś także mają
promować działalność i poczynania rady (Protokół nr 7/2012… 2012).
Kolejną kwestią do rozstrzygnięcia jest pytanie, czy aby zwiększyć znaczenie rad pożytku, należałoby wprowadzić zmiany legislacyjne wprost nadające
im funkcję inicjującą. Taka propozycja pojawiła się podczas debaty poświęconej radom w Kancelarii Prezydenta RP w maju 2014 r. W przekonaniu autorki
nie wydaje się to zasadne, ponieważ każdy samorząd powinien szukać własnych
rozwiązań. Jeśli zarówno strona samorządowa, jak i same organizacje pozarządowe nie będą dostrzegały w radzie forum prowadzenia partnerskiego dialogu,
wymiany opinii, kreowania nowych rozwiązań na rzecz społeczności lokalnej, to
za sprawą szczegółowych rozwiązań legislacyjnych nie osiągnie się takiej harmonijnej współpracy.

33955352
3

Rady działalności pożytku publicznego w największych miastach Polski

201

Bibliografia
Adamiak P., 2014, Lokalne rady pożytku: osamotnione i niereprezentatywne?, http://wiadomosci.ngo.pl/wiadomosci/980515.html?utm_source=prenumerata_najw&utm_medium=email&utm_campaign= (15.05.2014).
I Kongres Organizacji Pozarządowych Miasta Lublin − relacja, http://fim.org.pl/ikongres-organizacji-pozarzadowych-miasta-lublin-relacja/ (15.06.2014).
II Kongres zakończony. Znamy nową Radę, http://www.lublin.eu/II_Kongres_zakonczony_Znamy_nowa_Rade_-2-3397.html (15.06.2014).
Krakowska Rada Działalności Pożytku Publicznego, http://www.bip.krakow.pl/?dok_
id=52024 (30.06.2014).
Łódź Aktywnych Obywateli, http://aktywniobywatele.uml.lodz.pl/palio/html.run?_
Instance=novus&_PageID=1&_CatID=118&_CheckSum=-1915352726 (30.052014).
Powiatowa Rada Działalności Pożytku Publicznego, http://www.katowice.eu/wps/powiatowa-rada-dzialalnosci-pozytku-publicznego.htm (15.06.2014).
Powstała Gdańska Rada Działalności Pożytku Publicznego, 2007, http://www.gdansk.pl/
bip/architektura,97,3197.html (15.06.2014).
Prezentacja: Poznańska Rada Działalności Pożytku Publicznego kadencji 2014–2015,
http://www.poznan.pl/mim/ngo/dzialalnosc-prdpp,p,16057,22199.html (30.06.2014).
Protokół nr 2/2014 z posiedzenia Szczecińskiej Rady Działalności Pożytku Publicznego
w dniu 30 stycznia 2014 roku.
Protokoły nr 4/2014 z posiedzenia Krakowskiej Rady Działalności Pożytku
Publicznego, 15 kwietnia 2014, nr SO.07.521.3.4.2014 i 5/2014, 14 maja 2014,
nr SO.07.521.3.5.2014.
Protokół nr 7/2012 z posiedzenia Szczecińskiej Rady Działalności Pożytku Publicznego
w dniu 13 września 2012 roku.
Protokoły z posiedzenia Łódzkiej Rady Działalności Pożytku Publicznego, Łódź, 9 grudnia 2011 roku; 12 grudnia 2011 r.; 5 czerwca 2012 roku.
Regulamin Gdańskiej Rady Działalności Pożytku Publicznego. Załącznik do zarządzenia
211/11 Prezydenta Miasta Gdańska, 21 lutego 2011 roku.
Sidor M. 2011, Teoretyczny czy rzeczywisty wpływ samorządu terytorialnego na rozwój
społeczeństwa obywatelskiego? [w:] K. Bondyra, P. Śliwa, M. Wojtkowiak (red.),
Samorząd i gospodarka, Poznań–Wągrowiec: M-Druk.
Sprawozdanie z XIV posiedzenia Warszawskiej Rady Działalności Pożytku Publicznego,
23 maja 2012 roku.
Uchwała Nr 196/XIII/2011 Rady Miasta Lublin z dnia 8 września 2011 r. w sprawie określenia organizacji i trybu działania Rady Działalności Pożytku Publicznego Miasta
Lublin oraz trybu powoływania jej członków.
Uchwała nr C/1849/10 Rady Miejskiej w Łodzi z dnia 3 listopada 2010 r. w sprawie przyjęcia „Trybu powoływania członków i sposobu organizacji i trybu działania Łódzkiej
Rady Działalności Pożytku Publicznego”.
Uchwała Nr LXXIII/1104/10 Rady Miasta Bydgoszczy z dnia 22 września 2010 roku
w sprawie określenia trybu powoływania członków oraz organizacji i trybu działania
Rady Działalności Pożytku Publicznego Miasta Bydgoszcz.
Uchwała nr X/210/11 Rady Miejskiej Wrocławia z dnia 16 czerwca 2011 r. w sprawie
określenia trybu powołania członków oraz organizacji i trybu działania Wrocławskiej
Rady Działalności Pożytku Publicznego.

33955352
3

202

Monika Sidor

Uchwała nr XI/115/VI/2011 Rady Miasta Poznania z dnia 17 maja 2011 roku w sprawie
trybu powoływania członków oraz organizacji i trybu działania Poznańskiej Rady
Działalności Pożytku Publicznego.
Uchwała nr XI/242/11 Rady Miasta Szczecin z dnia 12 września 2011 r. w sprawie
przyjęcia trybu powoływania członków oraz sposobu organizacji i trybu działania
Szczecińskiej Rady Działalności Pożytku Publicznego.
Uchwała nr XLIX/1374/2013 Rady m.st. Warszawy z dnia 17 stycznia 2013 r. w sprawie
trybu powoływania członków oraz organizacji i trybu działania Warszawskiej Rady
Działalności Pożytku Publicznego, Dz.Urz. Woj. Maz., poz. 1162.
Uchwała nr XXXIV/432/11 Rady Miasta Krakowa z dnia 21 grudnia 2011 r. w sprawie
trybu powoływania członków oraz organizacji i trybu działania Krakowskiej Rady
Działalności Pożytku Publicznego.
Uchwała nr XXXIV/867/09 Rady Miasta Szczecin z dnia 27 kwietnia 2009 r. w sprawie
powołania składu osobowego Szczecińskiej Rady Działalności Pożytku Publicznego.
Uchwała nr XXXIII/977/13 Rady Miasta Szczecin z dnia 9 września 2013 r. zmieniająca
uchwałę w sprawie przyjęcia trybu powoływania członków oraz sposobu organizacji
i trybu działania Szczecińskiej Rady Działalności Pożytku Publicznego.
Ustawa z dnia 22 stycznia 2010 r. o zmianie ustawy o działalności pożytku publicznego
i o wolontariacie oraz niektórych innych ustaw, DzU z 2010 r., Nr 28, poz. 146.
Ustawa z dnia 24 kwietnia 2003 r. o działalności publicznej i o wolontariacie, DzU
z 2003 r., Nr 96, poz. 873 z późn. zm.
Załącznik do Uchwały Nr 1/2014 Rady Działalności Pożytku Publicznego w sprawie
przyjęcia sprawozdania z działalności Rady Działalności Pożytku Publicznego Miasta
Bydgoszczy za okres 5.04 do 31.12.2013 r.
Załącznik do Uchwały nr VII/101/11 Rady Miasta Katowice z dnia 28 marca 2011 r.
w sprawie określenia trybu powołania członków oraz organizacji i trybu działania
Powiatowej Rady Działalności Pożytku Publicznego.
Zarządzenie nr 4259/2013 r. Prezydenta Miasta Stołecznego Warszawy z dnia 7 maja
2013 r. w sprawie utworzenia Warszawskiej Rady Działalności Pożytku Publicznego.
Żołędowska M. 2011, Ustawa o działalności pożytku publicznego i o wolontariacie.
Praktyczny komentarz, Warszawa: Ministerstwo Pracy i Polityki Społecznej.

33955352
3

Joanna Figura

Partnerstwo lokalne na rzecz zatrudnienia –
powiatowe rady na rzecz rynku pracy

Wstęp
Powiatowe rady rynku pracy w Polsce odgrywają niezwykle istotną rolę
w partnerstwie lokalnym na rzecz zatrudnienia. Celem niniejszego artykułu jest
przedstawienie ich roli w rozwoju partnerstwa lokalnego w działaniach na rzecz
zatrudnienia oraz wskazanie najważniejszych kwestii w tym zakresie w oparciu
o doświadczenia zdobyte w ostatnich latach ich funkcjonowania. Nierównowaga
występująca na polskim rynku pracy stanowi przesłankę dla poszukiwania rozwiązań mających na celu spowodowanie jak największego dopasowania popytu
na pracę i podaży pracy. Jest to problem trudny do rozwiązania przede wszystkim dlatego, że bezrobocie w Polsce ma głównie charakter strukturalny, a zatem
jego ograniczenie w krótkim okresie wymaga stosowania wielu narzędzi i sposobów, wykraczających często poza ustawowe ustalenia w tej dziedzinie (Tęczar,
Dubajka 2007, s. 5). Kompleksowość w tym zakresie odgrywa rolę decydującą,
podobnie jak właściwe funkcjonowanie powiatowych rad na rzecz zatrudnienia.
Rozważania należy zacząć od stwierdzenia, iż instytucje rynku pracy należą
do grupy instytucji partnerstwa lokalnego, które realizują na podstawie umowy
przedsięwzięcia i projekty na rzecz rynku pracy (Sobolewski 2007, s. 11). Do szerokiego grona instytucji partnerstwa lokalnego można zaliczyć m.in.: organizacje
pozarządowe, samorządy zawodowe, gminne centra informacji, lokalne ośrodki
wspierania przedsiębiorczości, szkolne oraz akademickie ośrodki i biura karier,
poradnie psychologiczno-pedagogiczne oraz instytucje oświatowe (Mazur, Pacut
2008, s. 133).
Partnerstwo lokalne – od pomysłu do współpracy
Idea inicjatywy partnerskiej oparta jest na założeniu, że tylko szeroko rozumiana i pełna współpraca różnych sektorów może zaowocować inicjatywami
rozwoju zrównoważonego, które umożliwiają poszukiwanie spójnych, śmiałych
i nowatorskich rozwiązań trudnych problemów. Samodzielne próby rozwiązywania ich przez poszczególne sektory najczęściej bowiem okazują się nieskuteczne. Działając w izolacji, poszczególne sektory często ze sobą konkurują lub

33955352
3

204

Joanna Figura

powielają swe działania, co prowadzi do złego i nieefektywnego wykorzystania
posiadanych przez nie zasobów. Takie działanie przyczynia się również do powstania „kultury obwiniania innych”, opartej na przekonaniu, że za istniejące
problemy, chaos i zaniedbania odpowiedzialny jest ktoś inny.
Termin „partnerstwo lokalne” w ostatnich czasach często pojawia się w publikacjach i opracowaniach dotyczących problematyki rozwoju lokalnego i promocji lokalnych środowisk społeczno-gospodarczych. Mimo iż jest tak powszechnie używany w różnych konfiguracjach, nie został do końca sprecyzowany. Nie
ma jednej, uniwersalnej definicji partnerstwa lokalnego. Taki stan rzeczy wynika
z faktu, iż w Europie i na świecie istnieje wiele form współpracy partnerskiej
pomiędzy podmiotami realizującymi różnorodne zadania. Można przyjąć iż, partnerstwo lokalne to platforma współpracy pomiędzy różnorodnymi partnerami,
którzy wspólnie w sposób systematyczny, trwały i z wykorzystaniem innowacyjnych metod oraz środków planują, projektują, wdrażają i realizują określone
działania i inicjatywy, mając na celu rozwój lokalnego środowiska społeczno-gospodarczego i budowę tożsamości lokalnej wśród członków danej społeczności
(Tęczar, Dubajka 2007, s. 22–23). Podobną definicję przywołuje A. Frąckiewicz-Wronka, wskazując równocześnie, iż partnerstwo jest procesem, a nie jedynie
aktem działania. Ma w założeniu tworzyć długookresową wartość, ale przede
wszystkim zbliżać do siebie ludzi i jednocześnie wspólnotę. Główny cel partnerstwa to w przeważającej mierze zaktywizowanie lokalnej społeczności po to,
aby sama działała i sama starała się rozwiązywać własne problemy (Frąckiewicz-Wronka 2010, s. 31, 128).
Jednak partnerstwo to także włączenie w proces podejmowania decyzji i ich
realizację odpowiednich szczebli władz wspólnotowych i krajowych, jak również
instytucji i środowisk regionalnych oraz lokalnych, najlepiej znających potrzeby i możliwości swego regionu (Serafin i in. 2005, s. 8). Zrozumienie pojęcia
partnerstwa lokalnego polega na uświadomieniu sobie jego głównego przesłania
– partnerzy społeczni (w tym również przedsiębiorcy, instytucje samorządowe
i inne) podejmują współpracę, by dzięki koordynacji działań oraz połączeniu
zasobów uczestników zwiększyć możliwości działania poszczególnych podmiotów. Za sprawą wspólnych działań uzyskuje się lepszy efekt, a samo partnerstwo
zwiększa dostęp do informacji, usprawnia jej obieg, polepsza wykorzystanie zasobów informacyjnych. Zwiększa również satysfakcję uczestników, którzy czują
się pełnoprawnymi reprezentantami społeczności lokalnej ze świadomością znaczenia ich zdania, opinii i sugestii (Rokoszewski i in. 2007, s. 50).
Za zasadne należy uznać podkreślenie w tym miejscu, iż najważniejszą cechą
każdego partnerstwa lokalnego jest współpraca partnerów na każdym etapie realizacji określonych działań prorozwojowych. W trakcie funkcjonowania partnerstwa tworzy się bowiem system trwałych więzi i powiązań pomiędzy poszczególnymi instytucjami. Istotne jest również to, że partnerzy powinni reprezentować
różne sektory, takie jak: gospodarka, rynek pracy, kultura, edukacja czy opieka

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

205

społeczna. Ważne jest, aby byli to partnerzy zainteresowani rzeczywistą i efektywną współpracą, a nie tylko deklaratywną i efektowną (Tęczar, Dubajka 2007,
s. 23). Partnerstwo lokalne, podobnie jak każdy inny aspekt, ma mocne oraz słabe
strony (tabela 1).
Tabela 1. Mocne oraz słabe strony partnerstwa lokalnego
Mocne strony

Słabe strony

Zdolność do uczestnictwa (umożliwienie
działania dużej liczbie graczy, współudział,
współdecydowanie, współodpowiedzialność)

Lokalne partnerstwo jest niewystarczające

Możliwe ulepszenie lokalnego systemu
wsparcia

Im bardziej ustrukturalizowane partnerstwo,
tym więcej problemów i mniejsza szansa
działania

Bardziej efektywne wykorzystanie posiadanych
przez partnerów kompetencji i zdolności

Brak możliwości rozwiązywania kwestii
związanych z wykluczeniem społecznym
na szerszą skalę

Funkcja edukacyjna (lepsze zrozumienie
potrzeb i intencji partnerów)

Ograniczenie się do lokalnych problemów

Dostęp do większych zasobów i lepsze ich
wykorzystanie

Sprzeczne interesy partnerów
z poszczególnych sektorów

Ochrona regionalnych zainteresowań

Trudności związane z podziałem zadań
i odpowiedzialności między partnerów
(nierówne koalicje)
Kultura administracyjna

Źródło: Frąckiewicz-Wronka 2010, s. 131.

Po dokładnej analizie wszystkich „za” oraz „przeciw” partnerstwa lokalnego
należy stwierdzić, iż zalety, jakie ono przynosi, wyraźnie przewyższają istniejące minusy związane z jego funkcjonowaniem. Natomiast dostrzeganie nie tylko
plusów, ale również i minusów jego istnienia oraz funkcjonowania należy ocenić
pozytywnie, gdyż jest to przesłanka do podejmowania konkretnych działań zmierzających do jak największego ograniczenia słabości związanych z partnerstwem
lokalnym. Do zasad skutecznego partnerstwa zalicza się:
– równość wszystkich partnerów wobec siebie;
– trwałą strukturę i samorządność;
– świadomość wspólnych korzyści;
– długi horyzont czasowy działania;
– budowanie partnerstwa oddolnie na poziomie lokalnym;
– dzielenie się wiedzą, swobodną komunikację;
– wypracowanie mechanizmów rozwiązywania sporów;
– oddziaływanie partnerstwa nieograniczające się do grupy bezpośrednio
zaangażowanych;
– realizację przez partnerstwo wyznaczonych celów (wspólne planowanie i podejmowanie decyzji, a następnie ich wdrażanie);

33955352
3

206

Joanna Figura

–
–
–
–

innowacyjność i kompleksowość podejmowanych działań;
koncentrację na rzeczywistych problemach społeczności lokalnych;
łagodzenie konfliktów;
poszerzanie kręgu partnerstwa (jego działania stanowią cenny wkład w doświadczenia globalnego ruchu na rzecz budowania partnerstwa);
– jasno określone warunki zmiany zasad partnerstwa;
– „wartość dodaną” partnerstwa, dzięki której zaangażowane organizacje osiągają znaczne korzyści.
Współcześnie w większości państw powszechnie występuje zjawisko wielosektorowości w podejmowanych działaniach. Konieczność współistnienia oraz
współdziałania ze sobą sektora prywatnego, publicznego oraz społecznego nie
budzi już zastrzeżeń. Poszczególne sektory, oprócz realizacji własnych zadań,
współpracują z pozostałymi na wielu płaszczyznach. W ciągu ostatnich dwóch
dekad w Polsce można obserwować przechodzenie od stylu rządzenia charakterystycznego dla szczebla narodowego, regionalnego, lokalnego, politycznego,
hierarchicznego i biurokratycznego (government) do partnerstwa społecznego
opartego na współpracy (governance) (Frąckiewicz-Wronka 2010, s. 134, 137,
129). Reasumując powyższy wątek, należy skonstatować, iż partnerstwo lokalne
sprowadza się do czterech aspektów:
– tworzenia formalnych struktur umożliwiających realizację polityki;
– mobilizowania do działania i realizacji wspólnych interesów różnych
partnerów;
– wspólnej agendy i wielowymiarowego programu działania;
– zwalczania bezrobocia, ubóstwa i wykluczenia społecznego przez promowanie
integracji społecznej (Geddes 1998, s. 15).
Jak zostało powyżej wskazane, partnerstwo lokalne może obejmować wiele
dziedzin, m.in. sferę rynku pracy, sferę gospodarczą (przedsiębiorczość), sferę
infrastrukturalną, sferę edukacji. Sfery te jednocześnie wzajemnie na siebie oddziałują, stanowią wzajemnie powiązany system podobny do łańcucha, w którym
najsłabsze ogniwo decydować będzie o sile całości. Dlatego też planując i podejmując wszelkie działania w zakresie partnerstwa lokalnego, zawsze należy mieć
na uwadze, iż aktywność powinna obejmować jak największą liczbę dziedzin
oraz partnerów w nich działających. Niniejszy artykuł ze względu na ograniczenia formalne koncentruje się tylko na kwestiach związanych z rynkiem pracy.
Sytuacja panująca na współczesnym rynku pracy w Polsce jest bardzo trudna.
Z jednej strony rynek pracy to bezrobocie, problem wykluczenia społecznego
i brak perspektyw rozwojowych dla ludzi dotkniętych brakiem pracy, w tym również młodzieży. Z drugiej jednak strony to rozwiązania instytucjonalno-prawne związane z szeroko rozumianą polityką zatrudnienia. Na poziomie lokalnym
może być podejmowanych wiele działań w celu tworzenia nowych miejsc pracy. Niezbędna w tym zakresie jest jednak odpowiednia polityka. W omawianej
dziedzinie istnieje niezwykle dużo miejsca dla rozwoju partnerstwa lokalnego

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

207

i aktywności m.in. powiatowych rad zatrudnienia, które, jak się wydaje, powinny odgrywać rolę przewodnią w tych działaniach. W kontekście rozwoju rynku
pracy i polityki zatrudnienia partnerstwa lokalne powinny być postrzegane jako
instrument realizacji wyznaczonych wcześniej celów, a także poprawy efektywności działań zmierzających do ich osiągnięcia, szczególnie wobec wyzwań, jakie
stawia nowoczesny rynek pracy (Tęczar, Dubajka 2007, s. 23).
Podstawa prawna partnerstwa lokalnego
i powiatowych rad rynku pracy
Współcześnie zasada partnerstwa lokalnego jest obecna w wielu aktach prawa międzynarodowego, a w szczególności Unii Europejskiej. Stanowi podstawę przemian założonych w strategii lizbońskiej. Jest także podstawową zasadą
europejskiej strategii zatrudnienia. Przepisy dotyczące partnerstwa społecznego
zostały zawarte również w polskim prawie. W preambule do Konstytucji RP
z 1997 r. podkreślono znaczenie dialogu społecznego oraz zasady pomocniczości
dla wzmacniania uprawnień społeczeństwa. Dookreślenie tego przepisu stanowi
art. 12 konstytucji, w którym czytamy, że „Rzeczpospolita Polska zapewnia wolność tworzenia i działania związków zawodowych, organizacji społeczno-zawodowych rolników, stowarzyszeń, ruchów obywatelskich, innych dobrowolnych
zrzeszeń oraz fundacji”. Pełną wolność w zakresie zrzeszania się obywateli gwarantuje art. 58, dając prawne przyzwolenie na budowę partnerstwa społecznego.
Odpowiednie przepisy dotyczące partnerstwa możemy odnaleźć m.in. w: ustawie
o samorządzie wojewódzkim z dnia 5 czerwca 1998 r., ustawie o samorządzie
gminnym z dnia 8 marca 1990 r., ustawie o samorządzie powiatowym z dnia
5 czerwca 1998 r., ustawie o finansach publicznych z dnia 29 sierpnia 2009 r.
oraz ustawie o pomocy społecznej z dnia 2 marca 2004 r. (Frąckiewicz-Wronka
2010, s. 134–135).
Natomiast szczegółowe funkcjonowanie rad rynku pracy w Polsce reguluje
ustawa z dnia 20 kwietnia 2004 r. o promocji zatrudnienia i instytucjach rynku
pracy oraz wydane na jej podstawie rozporządzenie Ministra Pracy i Polityki
Społecznej z dnia 14 maja 2014 r. w sprawie rad rynku pracy. Powyższa ustawa
wyznacza między innymi zadania rad rynku pracy w Polsce, natomiast rozporządzenie określa ich organizację i tryb działania oraz finansowania kosztów szkoleń
ich członków. W ramach regulacji ustawowych zasada partnerstwa społecznego
została również ujęta w ustawie z dnia 20 kwietnia 2004 r. o promocji zatrudnienia i instytucjach rynku pracy. W rozdziale 8 zatytułowanym: „Dialog społeczny
i partnerstwo na rynku pracy” w art. 21 czytamy, że „Polityka rynku pracy realizowana przez władze publiczne opiera się na dialogu i współpracy z partnerami
społecznymi, w szczególności w ramach: (1) działania rad zatrudnienia; (2) partnerstwa lokalnego; (3) uzupełniania i rozszerzenia oferty usług publicznych służb
zatrudnienia przez partnerów społecznych i agencje zatrudnienia”. W ustawie tej

33955352
3

208

Joanna Figura

w sposób wyraźny zaznaczono, że zarówno regionalne, jak i lokalne projekty
zmierzające do promocji zatrudnienia i aktywizacji zawodowej powinny być realizowane na zasadzie partnerstwa.
Definicja i zadania powiatowych rad rynku pracy
Powiatowe rady rynku pracy są organami opiniodawczo-doradczymi starosty w sprawach polityki rynku pracy. Warto w tym miejscu wskazać, że istnieją
również wojewódzkie rady rynku pracy, które są organami opiniodawczo-doradczymi marszałka województwa w sprawach polityki rynku pracy. Funkcjonuje
również Rada Rynku Pracy, będąca organem opiniodawczo-doradczym ministra
właściwego do spraw pracy w dziedzinie polityki rynku pracy oraz organem stanowiącym w zakresie ustalania priorytetów wydatkowania środków z rezerwy
KFS (Krajowy Fundusz Szkoleniowy). W dalszej części rozważań będzie mowa
przede wszystkim o powiatowych radach rynku pracy z pominięciem rad wojewódzkich oraz Rady Rynku Pracy ze względu na ograniczenia formalne narzucone niniejszemu opracowaniu.
Do głównych zadań powiatowych rad rynku pracy należy w szczególności:
– inspirowanie przedsięwzięć zmierzających do pełnego i produktywnego zatrudnienia w powiatach,
– ocena racjonalności gospodarki środkami Funduszu Pracy,
– opiniowanie kryteriów podziału środków Funduszu Pracy dla samorządów
powiatowych danego województwa na finansowanie programów dotyczących
promocji zatrudnienia i innych zadań fakultatywnych,
– składanie wniosków i wydawanie opinii w sprawach dotyczących kierunków
kształcenia, szkolenia zawodowego oraz zatrudnienia w powiecie,
– ocenianie okresowych sprawozdań z działalności powiatowego urzędu pracy,
informacji o stanie bezrobocia w powiatach oraz wypracowywanie stosownych
wniosków i sprawozdań,
– delegowanie przedstawicieli do komisji konkursowej w liczbie równej co najmniej połowie składu komisji dokonującej wyboru kandydata na stanowisko
dyrektora powiatowego urzędu pracy,
– opiniowanie wniosków o odwołanie lub wnioskowanie o odwołanie dyrektora
powiatowego urzędu pracy,
– opiniowanie programów specjalnych, w tym celowości ich realizacji,
z uwzględnieniem liczby osób objętych programem, kryteriów doboru tych
osób, zakładanych rezultatów programu specjalnego, z podaniem mierników
i trybu dokonania oceny, kosztów realizacji programu specjalnego, w tym poszczególnych przedsięwzięć (Ustawa z dnia 20 kwietnia 2004 r…).
Funkcjonowanie powiatowej rady zatrudnienia leży u podstaw dynamicznych
zmian na rynku pracy w systemie zatrudnienia. Dzięki swojemu kierownictwu,
poszukiwaniu twórczych rozwiązań i myśleniu strategicznemu członkowie rad

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

209

mają decydujące znaczenie w osiągnięciu sukcesu w postępujących przemianach
oraz rozwoju i ożywianiu lokalnej gospodarki. To właśnie rada zaczyna tworzyć
zależność między podażą i popytem (między pracownikami i pracodawcami) na
rynku pracy. Strategiczna rola, jaką odgrywa rada w społecznościach lokalnych,
ciągle ewoluuje, a w efekcie członkowie rady rozwijają swoje umiejętności kierownicze i zdolności planowania strategicznego (Werner 2008, s. 13).
Skład i powoływanie członków powiatowych rad zatrudnienia
Członków powiatowych rad zatrudnienia powołuje starosta spośród kandydatów zgłoszonych przez organy i organizacje, o których mowa odpowiednio
w art. 23 ust. 3 ustawy z dnia 20 kwietnia 2004 r. o promocji zatrudnienia i instytucjach rynku pracy. Kadencja rad zatrudnienia trwa cztery lata. W skład powiatowej rady zatrudnienia wchodzą osoby powoływane przez starostę spośród
działających na terenie powiatu:
- terenowych struktur każdej reprezentatywnej organizacji związkowej w rozumieniu ustawy o Trójstronnej Komisji do spraw Społeczno-Gospodarczych,
- terenowych struktur każdej reprezentatywnej organizacji pracodawców w rozumieniu ustawy o Trójstronnej Komisji do spraw Społeczno-Gospodarczych,
- społeczno-zawodowych organizacji rolników, w tym związków zawodowych
rolników indywidualnych i izb rolniczych,
- jednostek samorządu terytorialnego,
- organizacji pozarządowych zajmujących się statutowo problematyką rynku
pracy.
Członek rady zatrudnienia może zostać odwołany:
- na wniosek organu lub organizacji, które zgłosiły jego kandydaturę na członka
rady,
- z inicjatywy starosty, po zasięgnięciu opinii organu lub organizacji, które zgłosiły jego kandydaturę na członka rady.
Pracodawca jest obowiązany zwolnić pracownika od pracy w celu wzięcia
udziału w posiedzeniach rady zatrudnienia. W czasie zwolnienia pracownik zachowuje prawo do wynagrodzenia ustalonego według zasad obowiązujących
przy obliczaniu wynagrodzenia za urlop wypoczynkowy. Na wniosek członków
rady zatrudnienia zamieszkałych poza miejscem obrad rady koszty przejazdów
środkami transportu zbiorowego są refundowane ze środków Funduszu Pracy
odpowiednio przez ministra właściwego do spraw pracy, marszałka województwa
albo starostę, w wysokości i na zasadach określonych w przepisach odrębnych
dla pracownika zatrudnionego w państwowej lub samorządowej jednostce sfery
budżetowej z tytułu podróży służbowej na terenie kraju (Ustawa z dnia 20 kwietnia 2004 r…).
Wybór przewodniczącego i wiceprzewodniczącego rady rynku pracy następuje w głosowaniu jawnym. Kandydatury na przewodniczącego

33955352
3

210

Joanna Figura

i wiceprzewodniczącego są zgłaszane przez członków rady rynku pracy i następnie poddawane pod głosowanie. Wybór następuje po uzyskaniu przez kandydata
zwykłej większości głosów, przy obecności przynajmniej połowy członków rady
rynku pracy. Przebieg i rezultaty głosowania oraz ewentualne uwagi i zastrzeżenia członków rady rynku pracy co do jego przeprowadzenia odnotowuje się
w protokole z posiedzenia rady. Pracami rady rynku pracy kieruje przewodniczący, a w razie jego nieobecności wiceprzewodniczący. Przewodniczący rady
rynku pracy w szczególności: (1) ustala przedmiot i termin obrad rady; (2) przewodniczy obradom rady; (3) reprezentuje radę w kontaktach z innymi organami
i instytucjami; (4) zaprasza na posiedzenia rady przedstawicieli organów, organizacji i instytucji niereprezentowanych w radzie; (5) inicjuje i organizuje prace
rady. Zwołuje posiedzenia rady rynku pracy z własnej inicjatywy lub na wniosek
co najmniej połowy liczby jej członków. Posiedzenia rady rynku pracy odbywają
się co najmniej raz na kwartał. W uzasadnionych przypadkach możliwe jest uzyskanie opinii członków rady w trybie obiegowym.
Rada rynku pracy wyraża swoją opinię w sprawach należących do zakresu jej
kompetencji w formie uchwały lub odpowiedniego zapisu w protokole posiedzenia rady. Natomiast tylko w formie uchwały Rada Rynku Pracy może: (1) opiniować przedłożone przez ministra właściwego do spraw pracy priorytety wydatkowania środków Krajowego Funduszu Szkoleniowego; (2) opiniować wzór
podziału środków Krajowego Funduszu Szkoleniowego i plan ich wydatkowania;
(3) oraz decydować o przeznaczeniu środków z rezerwy Krajowego Funduszu
Szkoleniowego. Uchwały w sprawach wymagających opinii rady zapadają zwykłą większością głosów w obecności co najmniej połowy członków. W przypadku
równej liczby głosów decydujący głos należy do przewodniczącego rady rynku pracy. Głosowania rady rynku są jawne. Na umotywowany wniosek członka rady pracy przewodniczący zarządza głosowanie tajne. Szkolenia członków
rady są finansowane odpowiednio przez ministra właściwego do spraw pracy,
marszałka województwa lub starostę. Techniczną obsługę rady rynku pracy zapewnia stosowna komórka organizacyjna urzędu obsługującego ministra właściwego do spraw pracy. Natomiast techniczną obsługę wojewódzkiej i powiatowej
rady rynku pracy zapewnia odpowiednio wojewódzki i powiatowy urząd pracy
(Rozporządzenie Ministra… 2014).
Należy również dodać w tym miejscu, iż do najważniejszych i najbardziej
pożądanych umiejętności członków powiatowych rad zatrudnienia należy: uważne słuchanie opinii innych; umiejętności przywódcze; wspomaganie pracy rady;
sprawna komunikacja; odpowiedzialność; skupianie się na najważniejszych kwestiach oraz zdyscyplinowanie (Werner 2008, s. 35).

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

211

Najważniejsze etapy budowania partnerstwa na rzecz zatrudnienia
Budowanie partnerstwa na rzecz zatrudnienia jest trudnym zadaniem. W każdym środowisku będzie się ono odbywało nieco inaczej, w zależności od lokalnych warunków. Dotychczasowe doświadczenia pozwalają jednak wyróżnić trzy
podstawowe etapy powstawania partnerstwa:
- etap inicjowania partnerstwa;
- etap organizowania partnerstwa;
- etap zarządzania partnerstwem.
Każdy z tych trzech etapów obejmuje szereg działań i przedsięwzięć, które tworzą powiązaną ze sobą logiczną całość, każdy z nich zaś jest jednakowo
ważny dla skuteczności działania partnerstwa. Etap inicjowania obejmuje: ustalenie zakresu działania – zdefiniowanie problemów, identyfikację potencjalnych
partnerów, zawiązanie partnerstwa – określenie wizji wspólnego działania. Etap
organizowania to: uzgodnienie struktury i zasad współpracy – podpisanie porozumienia, zapewnienie potrzebnych zasobów, planowanie wspólnych działań.
Natomiast etap zarządzania partnerstwem obejmuje: funkcjonowanie partnerstwa, wdrażanie projektów, finansowanie, monitorowanie i ewaluację, budowanie
potencjału partnerstwa, instytucjonalizację.
Najsilniejsze partnerstwa to te, którym udało się najlepiej dobrać zestaw organizacji partnerskich. Dlatego bardzo ważne jest, aby zaraz po ustaleniu zakresu
działań podjąć następujące kroki: (1) zidentyfikować organizacje, których zaangażowanie byłoby przydatne w planowanych działaniach; (2) w oparciu o posiadane kontakty i nawiązywanie nowych sprawdzić, jakie istnieją realne możliwości współpracy; (3) wybrać partnerów do współpracy i zapewnić ich aktywne
zaangażowanie. Na te działania warto poświęcić sporo czasu, aby zebrać jak najwięcej informacji na temat działalności i historii organizacji, które planujemy
zaangażować do współpracy. Każdy z partnerów musi ocenić potencjalne ryzyko
i korzyści związane z zaangażowaniem się we współpracę międzysektorową. Co
więcej, aby w pełni zaangażować się we współpracę w myśl zasady obopólnych
korzyści, każdy z partnerów powinien poznać ryzyko i korzyści pozostałych partnerów prawie tak dobrze jak własne (m.in. utrata reputacji, utrata autonomii, konflikt interesów, „drenaż zasobów”, wyzwania związane z realizacją projektów).
Zanim dojdzie do sformalizowania partnerstwa, każdy z partnerów powinien zastanowić się nad zasobami, które będą potrzebne do zrealizowania ustalonych
działań.
Najczęściej przez pojęcie zasobów rozumie się środki finansowe niezbędne
do zrealizowania danego projektu. Jedną z ważnych zalet współpracy partnerów
z różnych sektorów jest dostęp do szerokiego wachlarza zasobów niefinansowych, którymi dysponują poszczególne organizacje i instytucje. Istotnym elementem partnerstwa jest również misja. Stanowi ona pierwszą i najogólniejszą płaszczyznę określającą wspólnotę interesów partnerstwa. W ten sposób identyfikuje

33955352
3

212

Joanna Figura

się wszystkich partnerów wokół wspólnych wartości partnerstwa. Faza ta służy
ocenie sytuacji w społeczności i podjęciu decyzji o tworzeniu partnerstwa. Jeżeli
odpowiedź jest pozytywna, partnerzy powinni potwierdzić wolę współdziałania
przez podpisanie odpowiedniego dokumentu oraz ustalić zasady współpracy i zaplanować pierwsze działania. Najczęściej następuje to w formie porozumienia
bądź listu intencyjnego.
W praktyce partnerstwo w wyniku rozwoju może przyjmować różne struktury
organizacyjne – struktury nieformalne (grupa inicjatywna, grupa tematyczna, zespół zadaniowy), sformalizowane (sieć, forum, koło) czy formalne (stowarzyszenie, fundacja, agencja). Nawet na bardzo wczesnym etapie rozwoju partnerstwo
potrzebuje pewnej ustalonej struktury, która zapewni właściwe i efektywne mechanizmy podejmowania decyzji, zarządzania i rozwoju. Działania partnerstwa
obejmują trzy podstawowe aspekty: realizację wspólnych przedsięwzięć przez
wybraną grupę partnerów, wdrażanie projektów indywidualnych, uzupełniających inicjatywy wspólne, oraz działania organizacyjne. Aby zagwarantować spójność i synergię wszystkich tych działań, niezbędne jest wprowadzenie do praktyki partnerstwa procesu planowania. Składają się nań dwa podstawowe elementy:
(1) tworzenie kilkuletnich strategii działania partnerstwa; (2) tworzenie planów
operacyjnych (planów działania), obejmujących z reguły okres roku. W długim
okresie działania partnerstwa równie istotna jak określone cele jest natomiast
strategia działania (Tęczar, Dubajka 2007, s. 29–35, 48–49).
W partnerstwo na jego różnych etapach zaangażowanych będzie wiele osób,
pełniących rozmaite funkcje, w zależności od potrzeb. Ważne jest, aby partnerzy
rozumieli, czym dana funkcja się charakteryzuje, aby wybrać te, które będą potrzebne na danym etapie rozwoju partnerstwa oraz do osiągnięcia zakładanego
celu. Równie istotne jest, aby każdą z funkcji powierzyć najbardziej odpowiedniej osobie. Idea partnerstwa zmusza do zastanowienia się nad różnymi zagadnieniami dotyczącymi kwestii przywództwa. Na poszczególnych etapach rozwoju
partnerstwa niektórzy partnerzy w sposób naturalny będą bardziej aktywni i widoczni, przejmując w ten sposób rolę lidera – biorąc jednocześnie wobec pozostałych odpowiedzialność za prowadzone działania.
Rodzaj przywództwa wybierany w danym momencie zależy przede wszystkim od typu partnerstwa, złożoności zagadnienia, określonej potrzeby działania
oraz cech osobowych zaangażowanych osób. Najlepiej, gdy partnerstwo w swoim
składzie ma osoby o zróżnicowanych cechach i umiejętnościach przywódczych,
dzięki czemu mogłoby stawić czoła różnym wyzwaniom, za każdym razem dobierając najodpowiedniejszego do sytuacji lidera. Lider partnerstwa jest bardzo
ważnym jego elementem. Można powiedzieć, że jest on siłą napędową partnerstwa i pozwala na jego funkcjonowanie. Naturalnym liderem partnerstwa jest instytucja, która je kreowała i budowała. Do wypracowania efektywnego i udanego
układu partnerskiego potrzebne są różnego rodzaju umiejętności – niektóre mogą
rozwinąć się same, inne trzeba wykształcić.

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

213

Istnieje jednak grupa umiejętności podstawowych, którymi koniecznie muszą
legitymować się wszystkie osoby chcące efektywnie pracować w partnerstwie
i realizować działania z sukcesem. Są to umiejętności związane z negocjowaniem
i mediacjami, moderowaniem, szkoleniem, pracą w zespole. Oczywiście, nikt nie
posiada tych wszystkich umiejętności w jednakowym stopniu. Przedstawiciele
poszczególnych sektorów wnoszą do partnerstwa różne umiejętności i kompetencje. W związku z tym ważne jest, aby powierzać zadania osobom, które posiadają
umiejętności i doświadczenie w danej dziedzinie. Współpraca partnerska daje
szanse na rozwinięcie nowych umiejętności. Jest to jeden z aspektów partnerstwa
sprawiających, że zaangażowanie we współpracę partnerską stanowi atrakcyjną
alternatywę dla osób, które dojrzały do zmian w swoim życiu zawodowym. Po
utworzeniu partnerstwa i podpisaniu porozumienia partnerskiego uwaga partnerów zostaje skierowana na wypracowanie wspólnych projektów/programów
działania. Jest to ważny moment, który rozpoczyna nowy etap w funkcjonowaniu
partnerstwa – partnerzy przechodzą od budowania współpracy i odpowiedniej
struktury do wypracowywania i wdrażania konkretnych działań. Część partnerów
zaangażowanych we współpracę znacznie lepiej będzie się czuła w tym nowym
etapie. Dotyczy to przede wszystkim osób i organizacji skoncentrowanych na
realizacji praktycznych działań, dla których faza budowania partnerstwa była nużąca i męcząca. Przed przystąpieniem do realizacji konkretnych działań konieczna może się też okazać powtórna analiza ustaleń dotyczących zarządzania partnerstwem i ich ewentualne dostosowanie do aktualnych potrzeb. Doświadczenia
pokazują, że najwięcej sukcesów odnoszą partnerstwa koncentrujące się na konkretnych zadaniach, w których partnerzy są aktywnie zaangażowani w realizację
praktycznych działań (ibidem, s. 51–56, 60).
Podsumowanie
Upowszechnienie się wiedzy na temat niedoskonałości1 poszczególnych sektorów sprawiło, że partnerstwo lokalne oparte na współdziałaniu podmiotów je
reprezentujących otworzyło nowe możliwości rozwiązywania problemów społecznych i wdrażania zasad zrównoważonego rozwoju. Niezwykle istotną rolę
w powyższym zakresie odgrywają powiatowe rady zatrudnienia, które współdziałając z wszelkimi możliwymi partnerami, inspirują rozmaite przedsięwzięcia zmierzające do pełnego i produktywnego zatrudnienia osób bezrobotnych.
Strategiczna rola powiatowych rad zatrudnienia powinna polegać zarówno na
zarządzaniu całością i wdrażaniu swojej wizji dzięki umiejętnościom przywódczym, jak i na pracy na posiedzeniach, w oparciu o działania komitetów i grup
1
Zdaniem J. Stiglitza można wyróżnić sześć rodzajów niedoskonałości rynku: (1) niedoskonałość konkurencji; (2) niedoskonałość informacji; (3) niekompletność pewnych rynków; (4) bezrobocie i inne zakłócenia makroekonomiczne; (5) zawodność wynikająca z efektów zewnętrznych;
(6) zawodność wynikająca z istnienia dóbr publicznych, za: Stiglitz 2004, s. 102.

33955352
3

214

Joanna Figura

roboczych. Powiatowe rady zatrudnienia powinny uczestniczyć w tworzeniu lokalnych strategii zatrudnienia, które w odpowiedzi na nowe wyzwania zapewniają dobre przygotowanie siły roboczej, dopasowane do aktualnie panujących
wymagań rynku pracodawców (Werner 2008, s. 45). Jawią się one zatem jako jeden z kluczowych czynników w partnerstwie lokalnym, element, który powinien
wspierać rozwój partnerstwa lokalnego na rzecz zatrudnienia na każdym możliwym etapie. Wykorzystując posiadane zasoby – ludzkie, kapitałowe oraz infrastrukturalne – powiatowe rady zatrudnienia powinny współdziałać ze wszystkimi
możliwymi partnerami oraz w każdej możliwej dziedzinie na rzecz osiągnięcia
wyznaczonych wcześniej celów w zakresie poprawy sytuacji na rynku pracy.
Taka współpraca sprawia, że osiągane korzyści zarówno dla uczestników partnerstwa, jak i całego społeczeństwa są dużo wyższe niż indywidualne.
Trzeba stwierdzić, że współczesne warunki społeczno-gospodarcze, które charakteryzuje wysoka dynamika zmian i skala problemów, sprawiają, iż w zasadzie
tylko dzięki współpracy i partnerstwu można mówić o rozwiązywaniu głównych
problemów i trudności związanych z bezrobociem, zatrudnieniem i tworzeniem
nowych miejsc pracy. Rynek pracy wymaga w tym zakresie rozwiązań kompleksowych. Kompleksowość działań oznacza uwzględnienie wzajemnego oddziaływania na siebie różnych sfer, m.in. przedsiębiorczości, edukacji i kształcenia
ustawicznego czy infrastruktury (Rokoszewski i in. 2007, s. 58).
Bibliografia
Frąckiewicz-Wronka A. 2010, Partnerstwo lokalne jako strategia rozwiązywania problemów społecznych, Katowice: Wydawnictwo Uniwersytetu Ekonomicznego.
Geddes M. 1998, Local Partnership: A Successful Strategy for Social Cohesion?,
European Research Report, Dublin: European Fundation for the Improvement of
Living and Working Conditions.
Gordon I.H. 2001, Relacje z klientem: marketing partnerski, Warszawa: Polskie
Wydawnictwo Ekonomiczne.
Mazur S., Pacut A. 2008, Ekonomia społeczna a publiczne służby zatrudnienia w Polsce –
zasady, perspektywy i kierunki współpracy, Warszawa: Fundacja Inicjatyw Społeczno-Ekonomicznych.
Rokoszewski K., Olszewska-Urban J., Pawłowicz B., Roszczak E., Rabiej A., Nawrocka E.,
Pacholska I. 2007, Partnerstwo lokalne. Budowanie partnerstwa na rzecz zatrudnienia,
Kraków–Łódź: Międzynarodowe Centrum Partnerstwa Partners Network – Społeczna
Wyższa Szkoła Przedsiębiorczości i Zarządzania.
Rozporządzenie Ministra Pracy i Polityki Społecznej z dnia 14 maja 2014 roku w sprawie
rad rynku pracy, DzU z 2014 r., Nr 0, poz. 630.
Serafin R., Kazior B., Jarzębska A. 2005, Grupy partnerskie: od idei do współdziałania.
Praktyczny poradnik, Kraków: Fundacja Partnerstwo dla Środowiska.
Sobolewski A. 2007, Przez współpracę do sukcesu. Partnerstwo lokalne na rynku pracy,
Warszawa: Ministerstwo Pracy i Polityki Społecznej.
Stiglitz J.E. 2004, Ekonomia sektora publicznego, Warszawa: Wydawnictwo Naukowe
PWN.

33955352
3

Partnerstwo lokalne na rzecz zatrudnienia – powiatowe rady na rzecz rynku pracy

215

Tennyson R. 2006, Poradnik partnerstwa, Kraków: Fundacja Partnerstwo dla Środowiska.
Tęczar K., Dubajka J. 2007, Partnerstwo lokalne. Dobre praktyki w budowaniu partnerstwa na rzecz zatrudnienia i nowoczesnego rynku pracy, Kraków–Łódź:
Międzynarodowe Centrum Partnerstwa Partners Network – Społeczna Wyższa Szkoła
Przedsiębiorczości i Zarządzania.
Ustawa z dnia 20 kwietnia 2004 r. o promocji zatrudnienia i instytucjach rynku pracy,
DzU z 2004 r., Nr 99, poz. 1001.
Werner G.W. 2008, Partnerstwo lokalne: efektywne działania służb zatrudnienia i instytucji dialogu społecznego: podręcznik dla powiatowych rad zatrudnienia, Łódź:
Społeczna Wyższa Szkoła Przedsiębiorczości i Zarządzania.

33955352
3

Arkadiusz Nyzio

„Zielony Dół” – partnerstwo publiczno-pozarządowe
w praktyce. Studium przypadku
Wstęp
Niniejszy artykuł jest próbą rekonstrukcji ogólnopolskiej debaty dotyczącej
krakowskiego Ośrodka Recepcyjno-Szkoleniowego „Zielony Dół” (ZD), która
toczyła się latem 2013 r. W artykule wykorzystano metodę historyczną i analizę
zawartości prasy. Opisana współpraca nie miała charakteru coraz popularniejszego w Polsce partnerstwa publiczno-prywatnego (PPP), jednakże można uznać ją
za interesujący przypadek, z którego płyną istotne wnioski dotyczące współpracy
pomiędzy organami administracji publicznej a organizacjami pozarządowymi.
Główni bohaterowie debaty dotyczącej „Zielonego Dołu”
Tytułowy ośrodek znajduje się w Woli Justowskiej będącej częścią krakowskiej dzielnicy Zwierzyniec. To zespół obiektów o łącznej powierzchni 1,9 ha,
którego centralne miejsce zajmuje dwukondygnacyjny budynek o powierzchni
1000 m2. Jego wartość szacuje się na 19–30 mln zł (Załącznik…; Hajnosz 2013b;
Bańka, Miller 2013). Wybudowany w okresie PRL, służył spotkaniom władz komunistycznych. Po 1989 r. pozostał własnością Skarbu Państwa i przeszedł pod
pieczę wojewody krakowskiego (od 1999 r. małopolskiego) jako gospodarstwo
pomocnicze (instytucja ta została zlikwidowana z końcem 2010 r.). Kosztowny
w utrzymaniu, szybko zaczął podupadać. Poddawano go kolejnym remontom
– w 1993 r., gdy zamieszkał w nim Steven Spielberg, a remont sfinansowali
Amerykanie (Spielberg… 1993), i 1998 r. (Ośrodek… 2014). Wynajmowano pokoje hotelowe i salę, przynosił jednak straty. Zatrudnienie trzech pracowników
wojewody i pozostałe opłaty składały się na całkowity koszt utrzymania w wysokości ponad 100 tys. zł rocznie. Na przykład w 2009 r. było to 151 tys. zł, przychody zaś wyniosły wówczas 124 tys. zł (Cibor, Cichowska 2013). Brakowało
przekonujących pomysłów na jego wykorzystanie (rozważano np. hodowlę lam)
(Borejza 2013). W ostatnich latach możliwości ZD zaczęły wykorzystywać organizacje tzw. trzeciego sektora.
W 1999 r. w Krakowie powstały dwa stowarzyszenia zajmujące się pracą z chorymi: Stowarzyszenie Wspierania Onkologii UNICORN (UNICORN)

33955352
3

„Zielony Dół” – partnerstwo publiczno-pozarządowe w praktyce

217

i Stowarzyszenie na rzecz Rozwoju Psychiatrii i Opieki Środowiskowej
(SnRRPiOŚ). W maju 2009 r. UNICORN, dzięki pomocy finansowej udzielonej przez województwo małopolskie i Urząd Miasta Krakowa (UMK), powołał
Centrum Psychoonkologii (Centrum… 2009), które szybko odkryło potencjał
ośrodka i po otrzymaniu grantu zaczęło go wykorzystywać, prowadząc warsztaty
i szkolenia.
SnRRPiOŚ w sierpniu 2004 r. uzyskało status organizacji pożytku publicznego (OPP) (Sprawozdanie… 2011), a 31 maja 2005 r. (Laboratorium… 2014) powołało – we współpracy z UMK i prezydentem Krakowa (Rozmowa z Andrzejem
Cechnickim z 19 VII 2010 r.) – swoją spółkę prawa handlowego (spółka z ograniczoną odpowiedzialnością non profit) – Laboratorium Cogito sp. z o.o. Jej celem
była działalność gospodarcza w ramach realizowania celów statutowych stowarzyszenia, na które przeznaczano wypracowane zyski. Jak tłumaczyła kierownik
ZD, decyzję tę podjęto „w wyniku zmian w zakresie orzecznictwa u pracowników niepełnosprawnych”. Przekonywała, że formuła spółki prawa handlowego
„jest dobrą formą” działania, ponieważ nie wprowadza „ograniczeń w zakresie
proporcji między obszarem gospodarczym a statutowym” (Misina, Sutuła 2012,
s. 10).
Za swą działalność SnRRPiOŚ otrzymało szereg nagród, m.in. tytuł
Małopolskiego Lidera Przedsiębiorczości Społecznej w 2012 r. (Sprawozdanie…
2012, s. 5; Sikorski 2012). W marcu 2008 r. zostało jednym z sygnatariuszy
Małopolskiego Paktu na rzecz Ekonomii Społecznej (s. 16). Stowarzyszenie nie
posiada umowy podpisanej z Narodowym Funduszem Zdrowia (NFZ), jest jednak przezeń uznawane za „organizację wspierającą pacjentów” – podobnie jak
UNICORN (Organizacje… 2014).
14 października 2009 r. Stanisław Kracik zastąpił Jerzego Millera na stanowisku wojewody małopolskiego – stało się to zresztą po rekomendacji tego ostatniego (Rozmowa ze Stanisławem Kracikiem z 1 X 2013 r.). Miller, który w latach
1993–1998 piastował urząd wicewojewody krakowskiego, został powołany na tę
funkcję po wygranych przez Platformę Obywatelską (PO) wyborach parlamentarnych w 2007 r. Następnie został ministrem spraw wewnętrznych i administracji,
a pod koniec kwietnia 2010 r. przewodniczącym komisji badającej przyczyny katastrofy smoleńskiej. Zakończyła ona prace pod koniec lipca 2011 r. Tymczasem
Kracik, piastując ciągle funkcję wojewody, bez powodzenia kandydował w wyborach na prezydenta Krakowa (listopad 2010 r.) i w wyborach do senatu (październik 2011 r.). 12 grudnia 2011 r. Miller zastąpił Kracika na fotelu wojewody
i sprawuje tę funkcję do dzisiaj.
Obu wojewodom bliska jest problematyka służby zdrowia. Miller był w latach 2004–2006 prezesem Narodowego Funduszu Zdrowia, później przymierzano go do fotela ministra zdrowia (Maj 2013a). Kracik jest członkiem UNICORN
(Rozmowa ze Stanisławem Kracikiem z 11 VII 2014 r.) i dyrektorem Szpitala
Specjalistycznego im. Józefa Babińskiego w Krakowie (szpital w Kobierzynie).

33955352
3

218

Arkadiusz Nyzio

Laboratorium Cogito w „Zielonym Dole”
Po objęciu funkcji wojewody Kracik zaczął się zastanawiać, w jaki sposób
można zagospodarować ZD. Po raz pierwszy gościł w nim wraz z UNICORN i nabrał przekonania, że powinna być tam prowadzona działalność społeczna. Kilka
miesięcy później nawiązał kontakt z SnRRPiOŚ, które posiadało odpowiednie
know-how wypracowane w krakowskim pensjonacie „U Pana Cogito”, borykało
się też z problemami lokalowymi. Pomysł polegał na tym, aby w ośrodku połączyć potencjał UNICORN i SnRRPiOŚ (Rozmowa ze Stanisławem Kracikiem
z 1 X 2013 r. i 11 VII 2014 r.). Stowarzyszenie miało stworzyć w ośrodku firmę
społeczną i zatrudnić kilkanaście osób po kryzysach psychicznych różnego rodzaju. Praca przy organizacji rozmaitych imprez miała być formą terapii i przeciwdziałania wykluczeniu społecznemu.
Rozważano różne warianty współpracy, ostatecznie decydując się na podpisanie umowy najmu nieruchomości między działającym w imieniu wojewody dyrektorem generalnym Małopolskiego Urzędu Wojewódzkiego (MUW)
a Laboratorium. Datowana na 30 kwietnia 2010 r. umowa (tego dnia zgody udzielił minister skarbu – decyzja nr 60/Z/10) została skonstruowana w następujący
sposób. Najpierw zawarto ją do 30 czerwca 2011 r., a następnie – za sprawą
aneksu z 16 lipca 2010 r. – wydłużono okres najmu do 16 maja 2013 r. (Umowa
najmu… 2010, s. 1–3; Aneks nr 1… 2010, s. 1).
Zgodnie z ustawą o gospodarce nieruchomościami (art. 37 ust. 4) najem państwowej nieruchomości „na czas oznaczony dłuższy niż 3 lata lub na czas nieoznaczony następuje w drodze przetargu”, chyba że dany podmiot posiada status
OPP (art. 37 ust. 4a) lub jeżeli wyraził na to zgodę wojewoda (art. 37 ust. 4)
(Ustawa z dnia 21 sierpnia 1997 r…). Obu stronom zależało na dłuższej, około dziesięcioletniej perspektywie, która stwarzała dogodne możliwości starania
się o granty europejskie. Kracik od razu zaczął czynić starania w Ministerstwie
Skarbu (MS), aby otrzymać zgodę na przedłużenie umowy o kolejnych sześć lat
w trybie bezprzetargowym. Myśl o dziesięcioletniej perspektywie zadecydowała
również o ustaleniach finansowych: zamiast 10 tys. zł miesięcznie Laboratorium
płaciło preferencyjny czynsz w wysokości 1 tys. W zamian za to zobowiązało
się wyremontować obiekt (Rozmowa ze Stanisławem Kracikiem z 1 X 2013 r.),
a w umowie zaznaczono, że w przypadku jej nieprzedłużenia spółka nie będzie mogła domagać się zwrotu środków włożonych w modernizację ośrodka.
Otrzymano jednak zapewnienie Kracika, że współpraca będzie kontynuowana
(Maj 2013b). Ze strony MS padały jednoznacznie pozytywne deklaracje, ale przez
dziewiętnaście miesięcy nie udało się sfinalizować sprawy i przedłużyć umowy (Rozmowa ze Stanisławem Kracikiem z 1 X 2013 r.). Od zawarcia umowy
Laboratorium opłacało pozostających w ośrodku trzech pracowników wojewody.
Laboratorium nie posiadało statusu OPP. Kwestia możliwości (Umowa
najmu… 2010, s. 4) uzyskania go przez spółkę prawa handlowego stała się

33955352
3

„Zielony Dół” – partnerstwo publiczno-pozarządowe w praktyce

219

przedmiotem kontrowersji po decyzji wrocławskiego sądu, który uznał, że jest
to dopuszczalne (Arczewska, Stec 2005). Sąd Najwyższy orzekł później, że była
to decyzja słuszna: status można nadać, jeżeli spółka prowadzi „działalność społecznie użyteczną w sferze zadań publicznych” – zgodnie z ustawą o działalności
pożytku publicznego i o wolontariacie – i nie działa „w celu osiągnięcia zysku”
(Uchwała… 2006). Działalność Laboratorium mieściła się w ustawowych granicach, a jednak nie zdecydowano się na podjęcie działań zmierzających do otrzymania statusu (Ustawa z dnia 24 kwietnia 2003 r…).
Laboratorium przeprowadziło i w całości sfinansowało gruntowny remont ZD
(Radziechowski 2013). Łączna wartość inwestycji w budynku wyniosła około miliona zł (Szostkiewicz, Cechnicki 2013). W rozmowie z autorem dyrektor generalna
MUW uznała tę kwotę za wyraźnie zawyżoną (Rozmowa z Małgorzatą Bywanis-Jodlińską… z 30 IX 2014 r.). Z ośrodka korzystał też UNICORN, chociaż –
zdaniem najemców – działo się to rzadziej, po zrealizowaniu swojego grantu.
Pomimo symbolicznej opłaty za najem miesięczny koszt utrzymania obiektu wynosił około 45 tys. zł (List Stowarzyszenia… 2013), a opłaty wzrastały jeszcze
w okresie zimowym. Kluczowe było więc efektywne wykorzystanie miesięcy
letnich. Organizowano zatem szkolenia, konferencje, imprezy okolicznościowe,
zarówno dla osób i podmiotów prywatnych, jak i dla administracji rządowej i samorządowej. W ośrodku zatrudnienie znalazło kilkunastu niepełnosprawnych
(Sikorski 2012). Spółka nie tylko była w stanie opłacić swoich pracowników –
choć zdarzały się okresy, np. początek 2013 r., kiedy było to niełatwe (Hajnosz
2013a) – ale także zarabiać na siebie. Stała się wysoko ocenianą firmą społeczną,
łączącą profesjonalną działalność komercyjną z realizowaniem zadań o charakterze prospołecznym.
Nieprzedłużenie umowy i ogólnopolska debata
W 2011 r. Kracika zastąpił Miller. Wojewoda wyraził uznanie w związku ze
stanem ZD, rozmowy w sprawie dalszego losu współpracy przebiegały jednak
powoli. Przez cały 2012 r. negocjowano nowe warunki. Miller zaznaczył, że
ośrodek powinien więcej zarabiać (Orylski 2013). Andrzej Cechnicki wspominał,
że w trakcie negocjacji nie pojawiał się wątek rozpisania konkursu (Cechnicki,
Banaś 2013, s. 174). Laboratorium zwracało uwagę, że krótki horyzont czasowy
umowy utrudnia rozwinięcie działalności, i proponowało jej przedłużenie o sześć,
a nawet dziesięć lat.
Tymczasem pojawiło się wiele wariantów tego, jaki kształt mogłaby przyjąć
dalsza współpraca. Rozważano również jej zacieśnienie i utworzenie PPP (List
Stowarzyszenia…, s. 1–3).
Trzyletnia umowa wygasała 16 maja 2013 r. Kilka dni wcześniej członkowie Laboratorium słyszeli od urzędników, że zostanie przedłużona – mówiono
o grudniu 2014 r. i o podwyższeniu ceny najmu (Hajnosz 2013c; Cechnicki,

33955352
3

220

Arkadiusz Nyzio

Banaś 2013, s. 171). Datowana na 23 maja 2013 r. decyzja o przedłużeniu najmu do 31 sierpnia była dla Laboratorium zaskoczeniem (Maj 2013a). Wojewoda
odmówił komentarza i zadeklarował, że o wykorzystaniu ośrodka w przyszłości
zadecyduje konkurs, ale będzie w nim wciąż prowadzona działalność o charakterze niekomercyjnym. „Co będzie dalej, to jest kwestia do dalszej dyskusji” –
tłumaczył 27 maja jego rzecznik (Nagranie… 2013). Stowarzyszenie wystosowało apel, w którym domagało się uchylenia decyzji wojewody (List Kazimierza
Bednarczyka… 2013), ten pozostał jednak nieugięty. 5 czerwca spotkał się z władzami spółki i potwierdził, że będzie musiała opuścić ZD. Termin najmu wydłużono do końca września, w tym czasie obowiązywał też wyższy czynsz (Maj
2013b; Rozmowa ze Stanisławem Kracikiem z 11 VII 2014 r.).
Poza krótkim stwierdzeniem z początku czerwca, iż „Doświadczenie trzech
lat wskazuje, że przedłużenie umowy nie jest wskazane” (Wołodźko 2013), wojewoda sięgał po argumenty trojakiego rodzaju. Chronologicznie pierwsza była
sugestia, jakoby MUW dopatrzył się w działalności Laboratorium finansowych
uchybień. „Nie mamy wątpliwości co do celowości działania stowarzyszenia,
ale mamy poważne wątpliwości co do jego funkcjonowania w części finansowej” – mówiła rzecznik wojewody (Hajnosz 2013d). Podobnie rzecz ujmował
sam Miller, zaznaczał jednak, że nie przesądza sprawy (Maj 2013a) i że powinny zostać przeprowadzone „czynności wyjaśniające” (Hajnosz 2013a). Już na
początku czerwca prasa ujawniła, że owe nieprawidłowości sprowadzały się
do niezapłacenia przez spółkę na czas kilku faktur. Chodziło o około 30 tys. zł
(Banasik 2013). Później okazało się, że zobowiązanie przekracza możliwości finansowe Cogito, rozłożono je więc na raty. Ujawniono też, że nieporozumienie
spowodowane było częściowo zaniedbaniem ze strony urzędu, który nie wystawił
faktur na czas (Hajnosz 2013b). Wina rozkładała się na obie strony, co przyznał
sam wojewoda (Maj 2013b). Jego rzecznik potwierdziła, że kondycja finansowa
ZD uległa poprawie po włączeniu się Laboratorium w jego działalność (Cibor,
Cichowska 2013).
Drugi argument dotyczył sprawiedliwości w gospodarowaniu mieniem Skarbu
Państwa. Miller uważał, że decyzja musi zapaść w drodze konkursu (Bańka,
Miller 2013). Podkreślał też, że tak duży obiekt powinno wykorzystywać więcej
organizacji. Henryk Wujec zwrócił uwagę, że organizacje, które w przyszłości
mogłyby zagospodarować ZD, skorzystałyby wówczas na zmianach wprowadzonych w ośrodku przez Laboratorium z funduszy sponsorów i darczyńców.
Tym samym środki te mogły zostać wykorzystane w sposób inny niż zamierzony
przez darczyńców (Zielony Dół – SKES… 2013). Trzeba zauważyć, że w latach
2010–2013 z ZD korzystało nie tylko Laboratorium, ale także UNICORN i inne
podmioty, działo się to jednak nieregularnie. Pod koniec czerwca SnRRPiOŚ
zaproponowało nieoficjalnie, aby w ZD zorganizować Środowiskowe Domy
Samopomocy (ŚDS) i mieszkanie chronione, w ten sposób odpowiadając na
argument o poszerzeniu społecznego wykorzystania ośrodka. Wojewoda nie

33955352
3

„Zielony Dół” – partnerstwo publiczno-pozarządowe w praktyce

221

odpowiedział na tę koncepcję. Jego rzecznik podkreślił zaś, że sprawa rozstrzygnie się w drodze konkursu, a ŚDS są domeną UMK (Zielony Dół: poszukiwanie… 2013).
Trzecia grupa argumentów dotyczyła kwestii formalnoprawnych. Miller powoływał się na art. 37 ust. 4 ustawy o gospodarce nieruchomościami stanowiący o konieczności rozpisania przetargu, zaznaczając, że ust. 4a dotyczy OPP,
Laboratorium zaś takiego statusu nie posiada (List Jerzego Millera… 2013).
W tym samym art. 37 ust. 4 znajduje się jednak – jak już wspomniano – expressis verbis wyrażona możliwość odstąpienia od trybu przetargowego w drodze
jednostronnej decyzji wojewody. Można było też podpisać z Laboratorium
nową umowę. Jak tłumaczono autorowi, z formalnoprawnego punktu widzenia
sprawa nie była więc przesądzona. Decyzję podjęto z myślą o równości i przejrzystości zasad (Rozmowa z Małgorzatą Bywanis-Jodlińską… z 30 IX 2014 r.).
Kolejną interpretację dodał rzecznik wojewody: „Wojewoda nie wypowiedział
umowy, która zawarta była na czas określony – trzy lata. Obecny użytkownik
obiektu nie złożył wniosku o przedłużenie umowy, choć dobrze wiedział, że
się kończy” (Ruch… 2013). Cechnicki skomentował to, mówiąc, że „język tej
wypowiedzi owija się o Wawel i zahacza o wieżę Mariacką” (Cechnicki, Banaś
2013, s. 174).
Kontrowersje wywołała nie tylko decyzja, ale także moment jej ogłoszenia
i argumentacja MUW. Doszło do mobilizacji elit symbolicznych, które występowały z krytyką, wyrazami zaniepokojenia i prośbami o cofnięcie lub wyjaśnienie
decyzji (Lista… 2013, s. 11). Pod koniec lipca Miller mówił na temat konkursu:
„Uważam, że stworzyliśmy warunki każdemu, żeby mógł złożyć ofertę” (Bańka,
Miller 2013). Regulamin konkursu, który ukazał się dzień wcześniej, mówił, że
startować mogą w nim wyłącznie OPP, ale wprowadzał też furtkę w postaci możliwości złożenia wspólnej oferty konkursowej przez dwa podmioty, spośród których tylko jeden posiada rzeczony status (Regulamin…). Miller zapowiadał to już
zresztą dwa tygodnie wcześniej (Cibor, Cichowska 2013). Laboratorium nie zostało więc na wstępie wykluczone z procedury przetargowej. W obu etapach wystartowały tylko trzy organizacje. Nie zdecydowały się na to ani Stowarzyszenie,
ani jego spółka – Laboratorium.
Na zgłaszanie ofert organizacje miały czas do końca sierpnia 2013 r. 4 września zakończył się pierwszy, niejawny etap konkursu, a 12 września ogłoszono
jego zwycięzcę – zostało nim stowarzyszenie UNICORN (Maj 2013c; Banasik
2013). 29 września odbyła się zorganizowana przez Laboratorium impreza
pożegnalna (Wbrew…). UNICORN wprowadził się jednak do obiektu w październiku 2014 r. – wcześniej na przeszkodzie stanęły przyczyny natury finansowej i organizacyjnej, jako że ośrodek wymagał modernizacji w związku z potrzebami organizacji, jak również z nowymi przepisami przeciwpożarowymi.
Te ostatnie muszą zostać wdrożone do końca 2014 r. Finansuje je wojewoda,
koszt to około 120 tys. zł (Zarządzenie… 2014). Poważne problemy finansowe

33955352
3

222

Arkadiusz Nyzio

dotknęły zarówno UNICORN (Mazurek 2014), jak i SnRRPiOŚ (Rzecznik Praw
Obywatelskich 2014, s. 26).
Podsumowanie
Spór toczył się w nieprzyjemnej atmosferze. Pojawiły się wręcz pogłoski,
że za decyzją Millera mógł stać krakowski deweloper (Wołodźko 2013). Pisali
o tym nie tylko dziennikarze (Borejza 2013; Hajnosz 2013a), ale nawet Cechnicki
(Cechnicki, Banaś 2013, s. 173) i jeden z urzędujących posłów (Apel… 2013,
s. 5). Sprawa zbiegła się bowiem z powstającym nowym „Studium uwarunkowań i kierunków zagospodarowania przestrzennego Miasta Krakowa”, które
miało zastąpić dokument z 2003 r. Jego projekt, do którego można było zgłaszać do 19 sierpnia 2013 r. uwagi, miał rzekomo przewidywać zabudowę ZD.
Na początku sierpnia z tej okazji stowarzyszenie pytało: „Po co wojewoda rozpisuje przetarg dla organizacji pożytku publicznego na terenach zarezerwowanych pod »mieszkaniówkę«?” oraz „Komu tak naprawdę obiecany jest Zielony
Dół?” (Mieszkaniówka… 2014). Ostateczna wersja nowego studium, przyjęta
9 lipca 2014 r., opatrzyła tereny ZD kategorią „tereny zabudowy mieszkaniowej jednorodzinnej”. Dokument ma obowiązywać do 2030 r. (Uchwalona…
2014). Nie oznacza to jednak, że niemożliwe jest prowadzenie w tym miejscu
działalności usługowej. Przesądzi o tym dopiero nowy miejscowy plan zagospodarowania przestrzennego (tzw. plan miejscowy) dla Woli Justowskiej. MUW
bardzo oszczędnie reagował na tego rodzaju głosy. Była to świadomie i konsekwentnie prowadzona taktyka marketingowa – obawiano się zaognienia sytuacji
(Rozmowa z Małgorzatą Bywanis-Jodlińską... z 30 IX 2014 r.). Kontrowersje
wzbudziło również rzekome powiązanie Millera z UNICORN. Tymczasem, jak
już wspomniano, to Kracik jest członkiem stowarzyszenia, Miller nie ma zaś ze
zwycięzcą konkursu nic wspólnego.
W sytuacji tak dużych kontrowersji społecznych i pojawiających się insynuacji najgorszą rzeczą było doprowadzenie do powstania medialnego wrażenia
niejasności decyzji z maja 2013 r. Inkoherencja argumentacji MUW pozwoliła
na snucie domysłów i wytworzenie emocjonalnej retoryki. Ta zaś zdawała się
jedynie utwardzać stanowisko Millera. Trudno nie zauważyć, że część odpowiedzialności za ten stan rzeczy leży również po stronie dziennikarzy. Naturalnie
ich troska o dobro wspólne zasługuje na szacunek, jednakże tak jednoznaczne
spozycjonowanie jednego z uczestników opisywanego sporu – niezależnie od
stojących za nim racji – przyczyniło się do wytworzenia sytuacji, w której trudno
było o rzeczową polemikę. Sprowadzenie sporu o ZD do krytyki jednego urzędnika może sprawić, że niewyciągnięte zostaną z niego odpowiednie wnioski.
Po pierwsze, opisany spór wskazuje, że powodzenie partnerstwa między organami władzy publicznej a organizacjami pozarządowymi wymaga ciągłej promocji i podkreślania wagi wypracowanych dobrych praktyk. Po drugie, wskazuje, że

33955352
3

„Zielony Dół” – partnerstwo publiczno-pozarządowe w praktyce

223

gentlemen’s agreement nie jest wystarczającym materiałem budulcowym partnerstwa publiczno-pozarządowego. Powinno być ono silnie zakorzenione w rozwiązaniach prawnych. Po trzecie, przedstawiona sytuacja obrazuje, jak poważny ciąg
konsekwencji może wywołać jedna decyzja urzędnicza. Po czwarte, być może
najistotniejszy wniosek sprowadzić można do obserwacji, że żadna idea nie obroni się sama. Ze sprawy ZD powinni wyciągnąć odpowiednie wnioski zarówno
przedstawiciele organów władzy publicznej, jak i organizacji pozarządowych.
Kwestią kluczową w budowaniu sprawnie funkcjonującej instytucji jest zaufanie.
Jego brak może wyrządzić nie mniejsze szkody niż dysfunkcjonalne rozwiązania prawne. Wzajemne zaufanie partnerów to nieodzowny element jakiejkolwiek
formy partnerstwa. Sprawa ZD z pewnością zasługuje na obszerniejsze i bardziej
wyczerpujące opracowanie – autor zamierza podjąć się tego zadania w przyszłości. Na zakończenie warto pokusić się o następującą refleksję. Niniejszy artykuł
powstawał krótko po obchodach ćwierćwiecza wolnej Polski, jest to więc dobry
moment, aby przypomnieć, że tak jak nie ma wolności bez „Solidarności”, tak nie
ma solidarności bez sprawnie funkcjonujących instytucji.
Bibliografia
Aneks nr 1 zawarty w dniu 16 lipca 2010 r. w Krakowie.
Apel Łukasza Gibały do premiera Donalda Tuska w sprawie „Zielonego Dołu”, 7 VIII
2013 r.
Arczewska M., Stec P. 2005, Spółki prawa handlowego nie powinny mieć możliwości uzyskania statusu organizacji pożytku publicznego, „Analizy i Opinie” Instytutu Spraw
Publicznych 35.
Banasik M. 2013, Pan Cogito musi się pakować, „Dziennik Polski” z 13 IX.
Bańka J., Miller J. 2013, J. Miller o „Zielonym Dole”: To nie była łatwa decyzja, Radio
Kraków, Kraków, http://www.radiokrakow.pl/www/index.nsf/ID/KORI-99Y9UJ#.
Borejza T. 2013, Co wolno wojewodzie…, „Przegląd” 40.
Cechnicki A., Banaś B. 2013, O strukturalnym wykluczeniu społecznym inaczej. Firma
społeczna „Zielony Dół” – studium przypadku, „Postępy Psychiatrii i Neurologii”
22(3).
Centrum Psychoonkologii w Krakowie i UNICORN wspierają chorych na raka, 2009,
biomedical.pl, http://www.biomedical.pl/aktualnosci/centrum-psychoonkologii-wkrakowie-i-unikorn-wspieraja-chorych-na-raka-622.html.
Cibor K., Cichowska Z. 2013, Wojewoda Małopolski przeciw ekonomii społecznej?,
ngo.pl, Warszawa, http://poradnik.ngo.pl/x/655572%3Bjsessionid=D86A54BDC0EC668DDB0C15EE5660A08B?doc_id=899025&projekt=543995 (5.08.2014).
Hajnosz I. 2013a, Dla kogo Zielony Dół?, „Gazeta Wyborcza” (Kraków) z 4 VI.
Hajnosz I. 2013b, Opuszczą Zielony Dół miesiąc później, „Gazeta Wyborcza” (Kraków)
z 6 VI.
Hajnosz I. 2013d, Wynocha z Zielonego Dołu, „Gazeta Wyborcza” (Kraków) z 31 V.
Laboratorium Cogito sp. z o.o., Krajowy Rejestr Sądowy, www.krs-online.com.pl/laboratorium-cogito-sp-z-o-o-krs-224535.html (5.08.2014).
List Jerzego Millera do Jerzego Federowicza z 10 VII 2013 r.

33955352
3

224

Arkadiusz Nyzio

List Kazimierza Bednarczyka, przewodniczącego Sejmiku Województwa Małopolskiego,
do Andrzeja Cechnickiego z 3 VI 2013 r.
List Stowarzyszenia na rzecz Rozwoju Psychiatrii i Opieki Środowiskowej do wojewody
małopolskiego, Jerzego Millera, 7 VIII 2013 r.
List Stowarzyszenia na rzecz Rozwoju Psychiatrii i Opieki Środowiskowej i Laboratorium
Cogito do Jerzego Millera z dnia 5 IV 2013 r.
Lista osób i instytucji udzielających wsparcia akcji ratowania Ośrodka „Zielony Dół”
prowadzonego przez Laboratorium Cogito sp. z o.o. 2013, „Dla Nas. Czasopismo
Środowisk Działających na rzecz Osób Chorujących Psychicznie” 30 (czerwiec).
Maj A. 2013a, Co się stało z wojewodą? Dlaczego Jerzy Miller wrócił z Warszawy odmieniony, „Dziennik Polski” z 21 VI.
Maj A. 2013b, Wojewoda pozbawił chorych pracy. Nie tłumaczy, dlaczego, „Dziennik
Polski” z 6 VI.
Maj A. 2013c, Zielony Dół: jest troje chętnych, nie ma Cogito, „Dziennik Polski” z 5 IX.
Mazurek M. 2014, Unicorn z nową siedzibą. Pomóżmy!, „Gazeta Krakowska”, www.
gazetakrakowska.pl/artykul/3480375,unicorn-z-nowa-siedziba-pomozmy,id,t.html?cookie=1 (5.08.2014).
Mieszkaniówka w miejsce Zielonego Dołu, http://krowoderska.pl/mieszkaniowka-w-miejsce-zielonego-dolu/ (5.08.2014).
Misina T., Sutuła J. 2012, Sukces jest wynikiem pracy zespołu, „es.O.es. Biuletyn
Regionalnego Ośrodka Polityki Społecznej w Krakowie” 3.
Nagranie „Kroniki” TVP Kraków z 27 V 2013 r.
Organizacje wspierające pacjentów, Narodowy Fundusz Zdrowia, Kraków, http://www.
nfz-krakow.pl/stronadlapacjenta/index.php?site=art&idd=&ida=97 (5.08.2014).
Orylski Ł. 2013, Były minister kontra osoby po kryzysach psychicznych, pion.pl, Poznań,
http://www.pion.pl/artykuly/aktualnosci/byly-minister-kontra-osoby-po-kryzysachpsychicznych (5.08.2014).
Ośrodek Recepcyjny Zielony Dół, http://www.eholiday.pl/noclegi-xt3605.html
(5.08.2014).
Radziechowski M. 2013, Miller wyrzuca „Zielony Dół”, krowoderska.pl, Kraków, http://
krowoderska.pl/miller-wyrzuca-zielony-dol (5.08.2014).
Regulamin Konkursu na najem na czas nieoznaczony zespołu obiektów Ośrodka
Recepcyjnego Małopolskiego Urzędu Wojewódzkiego w Krakowie położonego przy
ul. Zielony Dół 4 w celu prowadzenia w przedmiocie najmu działalności społecznie
użytecznej.
Rozmowa z Andrzejem Cechnickim z 19 VII 2010 r.
Rozmowa ze Stanisławem Kracikiem z 1 X 2013 r.
Rozmowa ze Stanisławem Kracikiem z 11 VII 2014 r.
Rozmowa z Małgorzatą Bywanis-Jodlińską, dyrektor generalną Małopolskiego Urzędu
Wojewódzkiego w Krakowie, i Janem Brodowskim, rzecznikiem prasowym wojewody małopolskiego, z 30 IX 2014 r.
Ruch Palikota apeluje do premiera o nadzór nad sprawą Zielonego Dołu, TVP Kraków,
Kraków 2013, www.tvp.pl/krakow/aktualnosci/spoleczne/ruch-palikota-apeluje-dopremiera-o-nadzor-nad-sprawa-zielonego-dolu/12024532 (5.08.2014).
Rzecznik Praw Obywatelskich 2014, Modernizacja pieczy społecznej. Wykorzystanie
środków unijnych w zakresie przejścia od opieki instytucjonalnej do opieki świadczonej na poziomie lokalnym. Dobre praktyki, materiały konferencyjne, Warszawa.

33955352
3

„Zielony Dół” – partnerstwo publiczno-pozarządowe w praktyce

225

Sikorski S. 2012, Laboratorium Cogito, „Gazeta Krakowska” z 16 I.
Spielberg zaprasza Wajdę, 1993, „Film” 12 (28 III).
Sprawozdanie merytoryczne z działalności organizacji pożytku publicznego za rok 2011,
2012, Kraków: Stowarzyszenie na rzecz Rozwoju Psychiatrii i Opieki Środowiskowej.
Sprawozdanie z działalności Zarządu Województwa Małopolskiego (12 IX – 16 X 2012 r.).
Szostkiewicz M., Cechnicki A. 2013, Ośrodek „Zielony Dół” jest potrzebny,
Radio Kraków, Kraków, http://www.radiokrakow.pl/www/index.nsf/ID/JPAK99RANJ?OpenDocument (5.08.2014).
Uchwalona zmiana studium uwarunkowań i kierunków zagospodarowania przestrzennego Miasta Krakowa, uchwała nr CXII/1700/14 Rady Miasta Krakowa z dnia 9 lipca
2014 r.
Uchwała Sądu Najwyższego – Izba Cywilna z dnia 13 stycznia 2006 r. III CZP 122/2005.
Umowa najmu zawarta w dniu 30 kwietnia 2010 r. w Krakowie pomiędzy Skarbem
Państwa – Małopolskim Urzędem Wojewódzkim a Laboratorium Cogito Sp. z o.o.
z siedzibą w Krakowie.
Ustawa z dnia 21 sierpnia 1997 r. o gospodarce nieruchomościami, DzU z 1997 r., Nr 115,
poz. 741.
Ustawa z dnia 24 kwietnia 2003 r. o działalności pożytku publicznego i o wolontariacie,
DzU z 2003 r., Nr 96, poz. 873.
Wbrew nadziei trzeba mieć nadzieję, https://www.youtube.com/watch?v=yQnExmMP9_M.
Wołodźko K. 2013, Jak wojewoda niszczy społeczny biznes, wgospodarce.pl, Warszawa,
http://wgospodarce.pl/opinie/4588-jak-wojewoda-niszczy-spoleczny-biznes
(5.08.2014).
Załącznik nr 2 do regulaminu konkursu. Projekt umowy najmu, dokumenty Małopolskiego
Urzędu Wojewódzkiego w Krakowie.
Zarządzenie (nr poz. rej. 57/14) Wojewody Małopolskiego z dnia 20 marca 2014 r.
w sprawie zmian w planie dochodów i wydatków budżetu Wojewody Małopolskiego
na 2014 rok.
Zdrowieć z Panem Cogito, 2010, Warszawa: Fundacja Inicjatyw Społeczno-Ekonomi­
cznych.
Zielony Dół – SKES ponownie pisze do wojewody małopolskiego, 2013, ekonomiaspoleczna.pl, Warszawa, http://poradnik.ngo.pl/x/655572;jsessionid=07418C8694B93A50D83469926ECC1921?ci=komentarze&doc_id=907495&projekt=543995&resid=655572&state=am (5.08.2014).
Zielony Dół: poszukiwanie rozwiązania, 2013, charaktery.eu, Kielce, http://www.charaktery.eu/artykuly/Psychologia-dla-Ciebie/1317/Zielony-D%C3%B3%C5%82poszukiwanie-rozwi%C4%85zania (5.08.2014).

33955352
3

Wojciech Furman

Paradoks partnerstwa władzy politycznej i mediów
Wstęp
Wolność słowa oraz dostęp do różnorodnych źródeł informacji należą do niezbędnych instytucji liberalnej demokracji. Instytucje te pozwalają obywatelom
na oświecone rozumienie spraw publicznych, rzeczywisty udział w demokratycznych procesach oraz kontrolowanie władzy. Wsparcia w tych działaniach udzielają obywatelom dziennikarze, którzy wobec władzy spełniają również funkcje
kontrolne. Czy jednak we współczesnym demokratycznym społeczeństwie możliwe lub nawet pożądane jest trwałe partnerstwo jednostek władzy politycznej
i organizacji medialnych? Czy kontrolowany może lub nawet powinien być partnerem kontrolowanego?
Pytania o partnerstwo władzy i mediów dotyczą fundamentalnych zależności
między władzą polityczną a mediami, rozumianymi jako organizacje wyspecjalizowane w sporządzaniu i rozpowszechnianiu przekazów dziennikarskich. W dalszym ciągu rozważań liczba partnerów zostanie ograniczona do dwóch. Będzie
to jednostka władzy politycznej (rząd lub samorząd terytorialny) oraz organizacja medialna (redakcja gazety, anteny lub portalu), obie działające na wspólnym
terytorium. Wynikające z tych rozważań teoretyczne modele interakcji władzy
i mediów będą następnie podstawą analizy zawartości branżowego miesięcznika
„Press”.
Interakcja polityków i dziennikarzy
Przyjmijmy, że partnerstwo ma miejsce wówczas, kiedy co najmniej dwa
autonomicznie działające podmioty podejmują uzgodniony projekt działania.
Partnerstwo, podobnie jak każde inne działanie, realizowane jest w kilku kolejnych krokach: diagnoza sytuacji, uzgodnienie planu, wykonanie planu, diagnoza
zmienionej sytuacji.
Na pytanie postawione we wstępie nie da się odpowiedzieć dopóty, dopóki pozostaniemy na poziomie abstrakcyjnie pojmowanej władzy i równie ogólnikowym wyobrażeniu dziennikarstwa. Czy władzę sprowadzić należy do koercji, czyli prawomocnego wymuszania posłuszeństwa; czy też do cierpliwej

33955352
3

Paradoks partnerstwa władzy politycznej i mediów

227

deliberacji nad najbardziej korzystnym dla wszystkich rozwiązaniem? Czy media
to posłuszny pokojowy piesek, którego wystarczy pogłaskać, aby mieć pewność,
że zachowa się odpowiednio; czy też groźny buldog, do którego nie trafiają żadne
racje i lepiej go obchodzić z daleka?
Rozpoczniemy zatem nie od partnerstwa, lecz od szerszej i lepiej rozpoznanej
kwestii interakcji polityków korzystających z rad specjalistów public relations
(PR) oraz dziennikarzy. Interakcja jest dynamiczną sekwencją wzajemnie zorientowanych działań partnerów, którzy modyfikują swoją aktywność w zależności
od tego, co robi drugi partner. Wprowadzenie pojęcia PR pozwala na znalezienie
wspólnej płaszczyzny komunikowania, na której będzie możliwe rozpatrywanie
interakcji władzy i mediów. Komunikowanie rozumiemy jako sporządzanie, rozpowszechnianie oraz odczytywanie przekazów ujętych w pewne ramy poznawcze
i dotyczących osób, rzeczy, zjawisk oraz idei.
Niech sposobem na uporządkowanie interakcji dziennikarzy i specjalistów PR
będą cztery modele PR, jakie zaproponowali James E. Grunig i Todd Hunt (zostały one umieszczone w środkowym wierszu tabeli 1 i uzupełnione o model spinu)
(Grunig, Hunt 1984, s. 21–43). Kolejnym krokiem było odróżnienie pięciu stopni
wywierania wpływu na drodze komunikowania (informacja, dyskusja, perswazja,
sugestia, manipulacja) oraz przyporządkowanie każdemu modelowi PR jednego
stopnia wywierania wpływu. Na koniec dla kolumn tak powstałej tabeli wyszukano odpowiedni model dziennikarstwa, wyróżniając dziennikarstwo stronnicze
oraz dziennikarstwo centrowe. Wszystkie te modele zostały usytuowane na osi
rozciągającej się między biegunem ładu i porozumienia a biegunem konfliktu.
Na skrajnej pozycji po lewej stronie w tabeli 1 znajduje się model informacji publicznej PR oraz odpowiadająca mu rola dziennikarza sprawozdawcy.
Wprawdzie informowanie nieodłączne jest od działania, tak jak lokucja od illokucji, a komunikowanie ma zarówno aspekt symboliczny, jak i pragmatyczny,
jednak natężenie aspektu pragmatycznego może być stopniowane. Organizacja
udzielająca informacji publicznej nie konkuruje z inną organizacją na rynku gospodarczym ani politycznym, a dziennikarz sprawozdawca dba o staranność i rzetelność swoich informacji.
Kolejnym stopniem jest dyskusja. W tym przypadku wynik jest nieznany
wcześniej i niepewny, gdyż każdy z dyskutantów gotów jest ustąpić przed racjonalnymi argumentami partnera. Wynikiem dyskusji jest konsens wypracowany
w trakcie wysłuchiwania racji, starannego ich rozważania, diagnozowania sytuacji i formułowania planu działań. Jak wskazał John Rawls, wypracowanie takiego konsensu wprawdzie utrudniają ciężary sądu, konsens będzie jednak możliwy wtedy, gdy wolni, rozumni i obdarzeni wrażliwością moralną obywatele
zgodzą się na takie ograniczenie wyznawanych przez siebie rozległych doktryn,
aby powstał konkretny, rozumny i sprawiedliwy projekt polityczny (Rawls 1998,
s. 74–77, 91–101, 187, 241, 290). Dziennikarz może być w takich przypadkach
dyskutantem lub moderatorem dyskusji.

33955352
3

228

Wojciech Furman

Wynik perswazji i sugestii jest znany, choć także niepewny. Perswadujący
podmiot nie zamierza ustąpić ze swoich racji, a jego celem jest przekonanie oponentów, traktowanych jako samodzielnie myślące podmioty. Natomiast sugestia
zmierza do skłonienia odbiorcy, aby bezkrytycznie zaakceptował treść przekazu mimo braku logicznych przesłanek do jej przyjęcia (Gheorghiu 1987, s. 21).
W obszarze sugestii umieścimy także prowokację dziennikarską, skłaniającą do
działań, do jakich by bez prowokacji nie doszło. W przypadkach perswazji i sugestii decyzja o przyjęciu lub odrzuceniu treści przekazu należy do odbiorcy.
Ponieważ potrzeby i interesy partnerów pozostają odmienne, wynikiem perswazji
i sugestii będzie tymczasowy kompromis. Dziennikarz może opowiadać się po
jednej ze stron, czyli występować jako rzecznik, może też odgrywać rolę rozjemcy sporu.
Manipulacja polega na przedmiotowym traktowaniu odbiorcy lub, mówiąc
bardziej dokładnie, na wyłączaniu podmiotowości odbiorcy (Karwat 1999, s. 38).
Marek Tokarz wyróżnił proste, czyli naiwne, oraz zaawansowane techniki manipulacji. Pierwsze z nich nie wymagają żadnej specjalistycznej wiedzy. Jest to presja, szantaż i kłamstwo. Natomiast techniki zaawansowane opierają się na sześciu
zasadach opisanych przez Roberta Cialdiniego: wzajemności (odwzajemnianie
z nawiązką), konsekwencji (początkowe niewielkie zaangażowanie ma tendencję
do podtrzymywania się), konformizmu (naśladowanie innych), sympatii (uleganie osobom lubianym i znanym), autorytetu (uleganie bez podejmowania oceny
autorytetu) i niedostępności (pożądane są rzeczy niedostępne) (Cialdini 2000).
Tokarz dodał do nich kontrast (pomniejszanie wagi sprawy przez umieszczanie
jej na tle sprawy o dużym znaczeniu), racjonalizację (wytworzenie i następnie
zredukowanie dysonansu), relaks (wprowadzenie odbiorcy w dobry nastrój) i powtarzanie (Tokarz 2006, s. 245–292, 320–326).
Powyższe wyliczenie wskazuje, że różnice między sugestią a zaawansowanymi techniki manipulacji wydają się trudno dostrzegalne. Spróbujemy rozwikłać
ten problem, kierując się wskazówkami Gruniga i Hunta. Niech sugestia dotyczy
publikacji w mediach popularnych, w których stosowane jest dążenie do rozgłosu: soft news, balansowanie na granicy prawdy i fałszu, wieloznaczne sformułowania, towarzyskie plotki. Odbiorca jest rozbawiany, zaskakiwany lub nawet
szokowany, lecz niekoniecznie staje się dzięki temu mądrzejszy lub przynajmniej
lepiej zorientowany. Pojęcie prostych technik manipulacji rezerwujemy natomiast
na określenie spinu i kontrspinu.
Koncepcja czterech modeli PR Gruniga i Hunta została opublikowana w USA
w roku 1984. Równocześnie w latach 80. XX wieku w brytyjskim słowniku politycznym pojawił się termin spinning na oznaczenie działań specjalistów PR
mających na celu selekcjonowanie, ocenianie i interpretowanie przekazywanych
mediom informacji. Sposoby na spinning to częściowe, niedokładne informowanie, narzucona ocena i interpretacja oraz manipulacja (Seymour-Ure 2003,

33955352
3

229

Paradoks partnerstwa władzy politycznej i mediów

s. 151)1. Spin doctor działa w środowisku mediów nadmiaru, dba o wyciszenie
znaczeń pojmowanych jako niekorzystne dla swego klienta oraz o nagłośnienie
znaczeń korzystnych (McNair 2006, s. 125). Są to działania PR prowadzone na
najwyższym znanym dotychczas poziomie interakcji organizacji i redakcji oraz
zmierzające do kontrolowania dyskursu.
Tabela 1. Interakcja polityków i dziennikarzy
Model interakcji

Ład

Konflikt

Poziom interakcji

podstawowy

Stopień wpływu

informacja

dyskusja

średni
perswazja

sugestia

wysoki
manipulacja

Model PR

informacja
publiczna

komunik.
symetryczne

komunik.
asymetryczne

rozgłos

spin

Model
dziennikarza
stronniczego

–

–

rzecznik
fundamentalny

plotkarz,
prowokator

kontrspin

Model
dziennikarza
centrowego

sprawozdawca

dyskutant,
moderator

rzecznik
racjonalny,
rozjemca

–

Źródło: opracowanie własne.

Na poziomie podstawowym umieścimy działania informacyjne takiej organizacji, która nie konkuruje na rynku, lecz powinna dbać o reputację i funkcjonować w sposób przejrzysty. W modelu tym mieszczą się administracyjne działania
władzy lub – w polskim przykładzie – funkcjonowanie Narodowego Funduszu
Zdrowia. Specjalista PR spełnia w takiej organizacji funkcje usługowe wobec
dziennikarzy: sporządza i udostępnia komunikaty prasowe i teksty przemówień,
ułatwia kontakty i pomaga w zbieraniu materiałów. Odpowiada mu model dziennikarza jako nieuprzedzonego, możliwie zdystansowanego sprawozdawcy, który
zbiera informacje i przekazuje je swoim odbiorcom. Na tym poziomie umieścimy również przykłady komunikowania symetrycznego w postaci konsultowania
złożonych decyzji albo dłuższej rozmowy prowadzonej przez uznanego dziennikarza z osobą obdarzoną autorytetem. Taka rozmowa służy poważnej refleksji
i odbywa się w atmosferze wzajemnego szacunku.
Poziom średni to działania PR zgodne z modelem komunikowania asymetrycznego: przygotowane wywiady, konferencje prasowe, telewizyjne pojedynki kandydatów, akcje i imprezy. Są w znacznej części przedstawiane na żywo
i konkurują o uwagę odbiorców. Znaczenia nabrał atrakcyjny sposób prezentacji,
uproszczona i łatwo zrozumiała treść, spór toczony wokół wyrazistych kwestii
i osób, skuteczne wywarcie wpływu na odbiorców.

W polskim języku potocznym określimy spin jako nawijanie, robienie wideł z igły lub odwracanie kota ogonem.
1

33955352
3

230

Wojciech Furman

Poziom najwyższy to spin specjalistów PR oraz kontrspin wytrawnych dziennikarzy. Dociekliwe, czasem nawet bezczelne pytania dziennikarzy pozwalają się
przebić przez otoczkę spinu. Agresywny wywiad, kpina, wnikliwy komentarz,
analiza oraz dziennikarstwo śledcze dają odbiorcom szansę oporu wobec natrętnych działań PR, prowadzonych przez profesjonalnych spin doctors.
Przekonująco pisał o tym Brian McNair: „Interpretacja (…) jest inteligentnym
dziennikarskim adaptowaniem się do środowiska, które jest wysoce konkurencyjne, bogate w informacje oraz intensywnie manipulowane przez aktorów politycznych (…) W świecie spinu i intensywnego zarządzania informacją komentarz
polityczny jest najlepszą formą kontrspinu, jaką posiadamy”2.
Dziennikarstwo centrowe a stronnicze
Różnice między dziennikarstwem stronniczym a dziennikarstwem centrowym,
naszkicowane w tabeli 1, odsyłają do różnic między fundamentalizmem a umiarkowanym racjonalizmem i relatywizmem, o jakich pisał Ernest Gellner. Podstawą
fundamentalizmu jest przekonanie, że wiara ma być wyznawana w sposób stanowczy, w pełnej i dosłownej formie, bez kompromisów, złagodzeń, ponownych
interpretacji czy uproszczeń. Można ją zdefiniować precyzyjnie i ostatecznie, co
implikuje jej spisanie. Relatywizm jest natomiast wrogiem idei unikatowej, wyłącznej, obiektywnej, zewnętrznej i transcendentnej prawdy. Dla zwolenników
relatywizmu prawda jest nieuchwytna, wielopostaciowa, ukryta i subiektywna.
Pomiędzy tymi dwoma skrajnościami umieścił Gellner umiarkowany racjonalizm, który nie dąży do zaproponowania jedynego modelu społeczeństwa, ale
zakłada, że możliwe jest obiektywne poznanie, i upiera się przy zasadzie kwestionowania wszystkich faktów i cech oraz symetrycznym traktowaniu wszystkich
przekonań (Gellner 1997, s. 11, 37, 99, 105 i n.). Kontynuując to rozumowanie,
należy stwierdzić istnienie podobieństwa między dziennikarstwem stronniczym
a myśleniem fundamentalnym oraz między dziennikarstwem centrowym a myśleniem umiarkowanie racjonalnym.
Dziennikarstwo centrowe oraz dziennikarstwo stronnicze stanowią dwa bieguny w stosunkach dziennikarzy i władzy politycznej. Takie rozróżnienie można
znaleźć u wielu autorów. Uczynił tak na przykład Thomas Hanitzsch, wskazując
na siedem uniwersalnych wymiarów kultury dziennikarskiej. Wymiar określony
przezeń jako drugi dotyczy dystansu dziennikarzy wobec władzy. Rozciąga się
on między biegunem adwersarza (społeczna kontrola działań władzy, równoważenie potęgi władzy, krytyczne i sceptyczne podejście do decyzji władzy, dokonywane otwarcie lub w sposób zawoalowany) a biegunem lojalnego pomocnika
2
„Interpretation […] is an intelligible journalistic adaptation to an environment which is highly
competitive, information-rich and intensively manipulated by political actors […] In a world of spin
and intensified news management, political commentary is the best counter-spin we have”. Zob.
McNair 2006, s. 82–83.

33955352
3

Paradoks partnerstwa władzy politycznej i mediów

231

(autocenzura, propaganda, paternalistyczny stosunek do odbiorców przekazów,
wspieranie autorytetu władzy, aż po dziennikarstwo dworskie stanowiące tubę
władzy) (Hanitzsch 2007, s. 369–378).
Zdecydowane wsparcie wszelkich działań władzy wymaga od dziennikarza
przyjęcia instrumentalnej postawy posłuszeństwa oraz wyzbycia się wszelkich
prób dokonywania samodzielnych interpretacji czy ocen. W tym sensie Leszek
Kołakowski pisał o antagonizmie postaw kapłana i błazna. Kapłan jest strażnikiem absolutu, uznanego i zawartego w tradycji. Błazen podaje w wątpliwość
wszystko, co uchodzi za oczywiste, a może tak czynić dlatego, że choć obraca się
w dobrym towarzystwie, to do niego nie należy. Kapłan uprawia kult przeszłości,
a błazen jest systematycznie nieufny wobec zastanej rzeczywistości i stale podejmuje refleksję nad możliwością uznania racji przeciwstawnych (Kołakowski
1989, s. 178–180). Dodajmy, że dziennikarz obracający się w sferach władzy
politycznej, lecz tej władzy niesprawujący, dobrze odpowiada powyższej charakterystyce błazna.
Stopniowanie zależności mediów od władzy politycznej znajdujemy w koncepcji, jaką sformułowali Jay G. Blumler i Michael Gurevitch, proponując pięć
stopni politycznego zaangażowania mediów (media partisanship). Stopnie te zaczynają się od bezpośredniego zarządzania organizacją medialną przez jej politycznego właściciela, stopień kolejny to bezwzględna lojalność wobec podmiotu
politycznego, następnie zwyczajowe wsparcie podmiotu politycznego, okazjonalne wsparcie, aż po pełną polityczną neutralność organizacji medialnej (Blumler,
Gurevitch 2006, s. 65).
Zwróćmy uwagę, że dwa pierwsze stopnie tej skali są właściwe dla dziennikarstwa stronniczego oraz dla pewnej części działań public relations, realizowanych na przykład przez organ partii lub czasopismo samorządowe. Takie
przypadki dają się też określić jako przenikanie działań PR do dziennikarstwa
lub wzajemne skażenie interesów. Trzy kolejne stopnie tej skali charakteryzują
działania dziennikarstwa centrowego.
Dwa wskazane powyżej wzorce lojalnego wykonawcy lub krnąbrnego adwersarza zostały rozbudowane przez wprowadzenie dodatkowego wymiaru dotyczącego siły władzy politycznej. Clifford G. Christians, Theodore L. Glasser i Denis
McQuail wskazali na cztery kluczowe grupy ról odgrywanych przez dziennikarzy
w demokratycznym społeczeństwie. Grupy te zostały ułożone w matrycę, której
oś pionową wyznacza siła instytucji władzy, a oś poziomą ‒ autonomia bądź zależność dziennikarzy (Christians i in. 2009, s. 125–127). Przedstawia je tabela 2.
Pierwszą z tych grup jest monitorowanie. Obejmuje ono najbardziej rozpowszechnione czynności zbierania, przetwarzania i rozpowszechniania informacji
o wydarzeniach. Informacjom towarzyszą interpretacje, oceny i prognozy, lecz
nacisk został położony na rzetelność i niezależność przekazów. Zakres monitorowania rozciąga się od biernej sprawozdawczości aż po aktywne działania

33955352
3

232

Wojciech Furman

dziennikarzy na rzecz odbiorców przekazów (a watchdog role), jednak bez stronniczego angażowania się w grupowe interesy.
Grupa ról określona jako ułatwianie wiąże się z koncepcją społecznej odpowiedzialności mediów i polega na prowadzeniu deliberacji oraz zachęcaniu do
deliberowania, a przez to do udziału społeczeństwa w podejmowaniu decyzji,
kształtowania i funkcjonowania sfery publicznej społeczeństwa obywatelskiego. Mimo pluralizmu opinii sprzyja formowaniu pewnej wizji dobra wspólnego, wykraczającej poza partykularne interesy różnych grup społecznych. Władza
w takim przypadku jest nie tyle słaba, ile świadomie rezygnuje z części swych
uprawnień na rzecz obywateli zajętych poszukiwaniem najlepszych rozwiązań.
Trzy minimalne warunki deliberacji to kompetencja uczestników, sformułowanie
przez nich własnego stanowiska oraz debata służąca zaprezentowaniu, uargumentowaniu i przedyskutowaniu stanowisk (Juchacz 2006, s. 17).
Tabela 2. Role społeczne dziennikarzy
Silne instytucje władzy
Autonomia
dziennikarska

Monitorowanie
(monitorial)

Współpraca
(collaborative)

Zależność
dziennikarska

Zmiana
(radical)

Ułatwianie
(facilitative)

(Media
dependency)

(Media
autonomy)

Słabe instytucje władzy
Źródło: Christians i in. 2009, s. 125.

Kolejna grupa ról rola dotyczy dążenia do radykalnych zmian przez koncentrowanie się na wskazywaniu nieprawości i nadużyć władzy. Nie chodzi tu o pojedyncze przypadki krytyki, jak w przypadku monitorowania, lecz o systematyczne zaangażowanie na rzecz określonych celów politycznych. W demokratycznym
społeczeństwie takie funkcje wypełniają zazwyczaj media reprezentujące mniejszości i domagające się radykalnych zmian systemu politycznego.
Role współpracy znajdują zastosowanie w państwach rozwijających się,
w których instytucje polityczne nie osiągnęły jeszcze stanu dojrzałości. Media
wspierają tam rozwój społeczny, a ich działania nabierają wagi zwłaszcza w sytuacji zagrożeń lub nawet kryzysów. Współpraca mediów i władz w sytuacji różnorakich zagrożeń dla stabilności państwa jest czymś normalnym również w dojrzałych systemach demokratycznych.
W takim ujęciu partnerstwo władzy politycznej i mediów jest możliwe w przypadkach zawartych w prawej kolumnie tabeli 2 i określonych jako zależność
dziennikarska. Lewa kolumna autonomicznych działań dziennikarzy i władzy
wyklucza partnerstwo.

33955352
3

Paradoks partnerstwa władzy politycznej i mediów

233

Dobór próby, hipoteza i pytania badawcze
Ukazujący się od 1996 r. miesięcznik „Press” jest najpoważniejszym z polskich pism branżowych w dziedzinie dziennikarstwa. Płatne rozpowszechnianie tego czasopisma w 2012 r. wyniosło 3620 egzemplarzy (Uchwała… 2013).
Tradycyjnie w każdym numerze ukazuje się jeden długi wywiad z uznanym
dziennikarzem. Komplet takich wywiadów ze wszystkich numerów z roku 2013
złożył się na próbę badawczą.
Hipoteza dotyczy występowania w próbie badawczej wszystkich czterech
grup dziennikarskich ról społecznych wymienionych w tabeli 2. Dwie z tych
grup (ułatwianie i współpraca) wskazują na możliwość partnerstwa władzy politycznej i mediów, a dwie pozostałe (monitorowanie, zmiana) takie partnerstwo
wykluczają.
Metodą badania była analiza zawartości, a jednostką analizy – wzmianka dotycząca roli społecznej dziennikarza, jaka wystąpiła w badanej publikacji. Pytania
badawcze przybrały następującą postać:
1. Monitorowanie: dziennikarz jako rzeczowy, nieuprzedzony sprawozdawca.
2. Ułatwianie:
a) dziennikarz jako dyskutant;
b) dziennikarz jako moderator dyskusji.
3. Zmiana:
a) dziennikarz jako rzecznik racjonalny;
b) dziennikarz jako rzecznik fundamentalny;
c) dziennikarz jako rozjemca sporu;
d) dziennikarz jako plotkarz lub prowokator;
e) dziennikarz uprawiający kontrspin, zwłaszcza dziennikarstwo śledcze.
4. Współpraca: dziennikarz jako partner władzy.
Wyniki analizy
Na wybrany rocznik złożyło się 11 numerów, ponieważ numer wakacyjny był
podwójny. Wśród rozmówców znaleźli się kolejno: [1] Jerzy Jurecki – redaktor
naczelny „Tygodnika Podhalańskiego”, laureat konkursu „Dziennikarz Roku”,
[2] Paweł Lisicki – redaktor naczelny tygodnika „Do Rzeczy”, [3] Katarzyna
Bosacka – dziennikarka prowadząca programy poradnikowe w telewizji TVN,
[4] Michał Pol – multimedialny dziennikarz sportowy, [5] Katarzyna Janowska
– redaktor naczelna Telewizji Kultura, [6] Michał Legierski – laureat konkursu
Grand Press Photo, [7–8] Weronika Wawrzkowicz – dziennikarka prowadząca
rozmowy w radiu i telewizji, [9] Beata Pawlikowska – autorka poradników językowych i podróżniczych, [10] Maciej Nowak – recenzent kulinarny i teatralny, [11] Piotr Waglowski – bloger, [12] Filip Chajzer – dziennikarz prowadzący

33955352
3

234

Wojciech Furman

rozmowy w telewizji TVN. Numery przypisane kolejnym osobom będą używane
podczas przedstawiania wyników analizy.

1
2
3
4
5
6
7*8
9
10
11
12

Jerzy Jurecki
Paweł Lisicki
Katarzyna Bosacka
Michał Pol
Katarzyna Janowska
Michał Legierski
Weronika Wawrzkowicz
Beata Pawlikowska
Maciej Nowak
Piotr Waglowski
Filip Chajzer
Razem

1
1

Partner

Kontrspin

Razem wzmianki
tematyczne

Współpraca
Plotkarz, Prowokator

Zmiana

Rozjemca

Rzecznik racjonalny

Moderator

Rozmówca

Ułatwianie

Dyskutant

Nr

Sprawozdawca

Monitorowanie

Rzecznik fundamentalny

Tabela 3. Deklarowane role społeczne dziennikarzy

1

1

1
1

1
1

1
1
1
1
1
7

1
1
1

2

4

1
0

0

1

0

1

3
1
1
2
1
1
1
1
2
2
1
16

Źródło: obliczenia własne.

Wyniki analizy przedstawia tabela 3, a ich skrót został zawarty na wykresie 1.
Dla łatwiejszej orientacji w treści tabeli 3 kolumny dotyczące możliwego partnerstwa władzy i mediów zostały zacienione.
Analiza polegała na identyfikowaniu obecności poszukiwanej roli społecznej dziennikarza, nie liczono natomiast, jak często ta rola w danym wywiadzie
została wspomniana. Liczenie częstości występowania w tak niewielkiej próbie
nie stanowiłoby prawomocnej podstawy do formułowania wniosków. Zastrzec
należy również, że analiza dotyczy autoprezentacji dziennikarzy, a nie ich rzeczywistych działań. Zrozumiałą postawą jest skłonność do przedstawiania własnej
aktywności w korzystnym świetle.
W każdym z wywiadów zidentyfikowano od jednej do trzech ról społecznych wypełnianych przez dziennikarza. Siedem wywiadów, czyli ponad połowa,
okazało się monotematycznych. W trzech wywiadach wystąpiły po dwie role,
a w jednym – trzy.
Dziennikarskie role społeczne, o jakich mówili rozmówcy, pod względem liczebności tworzą dwie duże grupy: bardziej liczną (obejmującą siedem ról, czyli
blisko 2/3) oraz mniej liczną (od jednej do czterech ról).

33955352
3

Paradoks partnerstwa władzy politycznej i mediów

235

8

Liczba wymienianych ról

7
6
5
4
3
2
1
0
Dyskutant
Rzecznik racjonalny
Partner
Sprawozdawca
Moderator
Plotkarz, prowokator

Wykres 1. Deklarowane role społeczne dziennikarzy. Skrócone wyniki analizy
Źródło: obliczenia własne.

Rolę sprawozdawcy charakteryzowano następującymi słowami: „Jestem listonoszem od szybkiego dostarczania wiadomości” [1]; „rzetelnie sprawdzamy fakty” [2]; „selekcjonuję najważniejsze informacje” [4]; „lubię, kiedy się coś dzieje
i mogę to sfotografować” [6]; „dlaczego nie miałabym powiedzieć innym, w jaki
sposób to zrobiłam?” [9]; „przekładam doznania sensualne na słowo pisane” [10];
„śpiewałem i tańczyłem razem z nimi, jak jest wesele i jest reporter, to musi być
reporter w akcji” [12].
O roli moderatora dyskusji mówiły dwie osoby, obie wyspecjalizowane w prowadzeniu rozmów na antenie: „Program ma mieć walor normalnej, swobodnej
rozmowy” [5]; „lubię gości, jestem ich ciekawa, ludzie dają się wciągnąć w rozmowę” [7–8]. W jednym przypadku sam dziennikarz zadeklarował rolę dyskutanta: „Wchodzę w dialog z użytkownikami” [4].
Do stosowania perswazji w roli racjonalnego rzecznika przyznało się czterech
rozmówców: „Piszę, by pokazać, że źle się dzieje, gdy urzędnicy żerują na ciężko
pracujących ludziach” [1]; „chodzi o to, by zmieniać postawy ludzi wobec odżywiania” [3]; „chodzi mi o stworzenie ruchu gastronomii etycznej” [10]; „trzeba
poprawiać świat, prawo powinno być stanowione przejrzyście” [11].
Tylko raz była mowa o świadomej prowokacji ze strony autora: „Wiele osób
bezkrytycznie przyjęło spreparowaną informację, choć zarówno przed publikacją,
jak i chwilę później sygnalizowałem, że to jest żart, prowokacja” [11].
Również raz została zidentyfikowana rola określona jako współpraca: „Władza
boi się prasy, ale pomagamy też władzy” [1]. Chodziło o wspólną akcję pomocy pogorzelcom. Ta sprawa nie została dokładnie opisana, tylko wspomniana

33955352
3

236

Wojciech Furman

w jednym zdaniu. Można odnieść wrażenie, że była to raczej spontanicznie realizowana chęć pomocy poszkodowanym niż starannie przedyskutowany projekt.
To współdziałanie z władzą okazało się dorywcze i wcale nie przekreślało sprawowania funkcji kontrolnej przy innych okazjach.
Zabrakło deklaracji wystąpienia w roli rzecznika fundamentalnego, rozjemcy oraz kontrspinu. Nie wspominano o przypadkach dziennikarstwa śledczego,
co najwyżej wskazywano na potrzebę patrzenia władzy na ręce [1], [2], [11].
Zapewne jest to wynikiem niewielkiego rozmiaru próby badawczej, ponieważ
w pozostałych publikacjach wybranego do analizy rocznika „Press” zarówno polskie, jak i zagraniczne przypadki dziennikarstwa śledczego były reprezentowane.
Hipoteza zakładająca występowanie wszystkich czterech grup dziennikarskich ról społecznych została potwierdzona. Każda z czterech możliwych grup
(monitorowanie, ułatwianie, zmiana, współpraca) znalazła swoją charakterystykę
w wypowiedziach rozmówców, chociaż różnice liczebne między poszczególnymi
grupami okazały się znaczne.
Podsumowanie
Głównym celem analizy była odpowiedź na pytanie o partnerstwo polityków
i dziennikarzy lub też o brak takiego partnerstwa, czyli o wystąpienie rywalizacji albo nawet konfliktu. Jednak z treści analizowanych wypowiedzi wynika, że
stosunek władzy i mediów był kwestią zdecydowanie marginesową. Najczęściej
dziennikarze prezentowali się jako zdystansowani sprawozdawcy, świadczący
usługi dla swoich odbiorców, a jeśli już prowadzili dyskusje lub w nich uczestniczyli, to z treści ich wypowiedzi wcale nie wynikało, że były to dyskusje
z władzą.
Działanie w roli rzecznika partykularnych interesów zostało zidentyfikowane
tylko w pięciu spośród szesnastu przypadków. Cztery z nich dotyczyły rzeczowej perswazji, a jeden – prowokacji dziennikarskiej. Natomiast o partnerstwie
rozumianym jako współpraca redakcji i władzy nad podjęciem i realizowaniem
wspólnego projektu działania mowa była tylko w jednym przypadku, kiedy chodziło o akcję pomocy dla pogorzelców.
Niewielki rozmiar próby badawczej powoduje ograniczoną prawomocność
powyższych wniosków. Analiza większej liczby publikacji z dłuższego okresu
dałaby pewniejszą podstawę odpowiedzi na pytanie dotyczące deklaracji dziennikarzy występujących jako partnerzy władzy.

33955352
3

Paradoks partnerstwa władzy politycznej i mediów

237

Bibliografia
Blumler J.G., Gurevitch M. 2006, The Crisis of Public Communication, London–New
York: Routledge.
Christians C.G., Glasser T.L., McQuail D. 2009, Normative Theories of the Media.
Journalism in Democratic Societies, Champaign: University of Illinois Press.
Cialdini R. 2000, Wywieranie wpływu na ludzi. Teoria i praktyka, Gdańsk: Gdańskie
Wydawnictwo Psychologiczne.
Gellner E. 1997, Postmodernizm, rozum i religia, Warszawa: Państwowy Instytut
Wydawniczy.
Gheorghiu V.A. 1987, Sugestia, Warszawa: Wiedza Powszechna.
Grunig J.E., Hunt T. 1984, Managing Public Relations, New York: Holt, Rinehart and
Winston.
Hanitzsch T. 2007, Deconstructing journalism culture: Toward a universal theory,
„Communication Theory” 17.
Juchacz P. 2006, Deliberacja, demokracja, partycypacja. Szkice z teorii demokracji ateńskiej i współczesnej, Poznań: Wydawnictwo Naukowe Instytutu Filozofii Uniwersytetu
im. Adama Mickiewicza.
Karwat M. 1999, Sztuka manipulacji politycznej, Toruń: Wydawnictwo Adam Marszałek.
Kołakowski L. 1989, Pochwała niekonsekwencji. Pisma rozproszone z lat 1955–1968,
t. 2, Warszawa: Niezależna Oficyna Wydawnicza.
McNair B. 2006, Journalism and Democracy. An Evaluation of the Political Public
Sphere, London: Routledge.
Rawls J. 1998, Liberalizm polityczny, Warszawa: Wydawnictwo Naukowe PWN.
Seymour-Ure C. 2003, Prime Ministers and the Media. Issues of Power and Control,
Oxford: Wiley-Blackwell.
Tokarz M. 2006, Argumentacja, perswazja, manipulacja. Wykłady z teorii komunikacji,
Gdańsk: Gdańskie Wydawnictwo Psychologiczne.
Uchwała nr 44/2013 Zarządu Związku Kontroli Dystrybucji Prasy z dnia 24 października
2013 roku, Komunikat Zarządu Związku Kontroli Dystrybucji Prasy o wysokości nakładów i dystrybucji tytułów kontrolowanych przez ZKDP w 2012 roku, http://www.
zkdp.pl/images/komunikat2012.pdf (11.05.2014).

33955352
3

Notki o Autorach
Joanna Figura, mgr – doktorantka na Wydziale Humanistycznym Uniwersytetu
Pedagogicznego im. KEN w Krakowie
Wojciech Furman, prof. nadzw. dr hab. – Katedra Politologii, Uniwersytet
Rzeszowski
Anna Gąsior-Niemiec, dr – Katedra Politologii, Uniwersytet Rzeszowski
Leszek Graniszewski, dr – Instytut Nauk Politycznych, Uniwersytet Warszawski
Katarzyna Hełpa-Liszkowska, mgr – doktorantka na Wydziale Ekonomii
Uniwersytetu Ekonomicznego w Poznaniu
Anna Kołomycew, dr – Katedra Politologii, Uniwersytet Rzeszowski
Bogusław Kotarba, dr – Katedra Politologii, Uniwersytet Rzeszowski
Łukasz Laszczyński, mgr – doktorant na Wydziale Prawa Administracji
i Ekonomii Uniwersytetu Wrocławskiego
Krzysztof Łabędź, prof. nadzw. dr hab. – Instytut Politologii, Akademia
Ignatianum w Krakowie
Paulina Łazutka, mgr – doktorantka na Wydziale Prawa i Administracji
Uniwersytetu Łódzkiego
Aleksander Noworól, prof. nadzw. dr hab. – Instytut Spraw Publicznych,
Uniwersytet Jagielloński w Krakowie
Arkadiusz Nyzio, mgr – doktorant na Wydziale Studiów Międzynarodowych
i Politycznych Uniwersytetu Jagiellońskiego w Krakowie
Agnieszka Pawłowska, prof. nadzw. dr hab. – Katedra Politologii, Uniwersytet
Rzeszowski
Tomasz Potkański, dr – Związek Miast Polskich; Instytut Polityk Publicznych,
Collegium Civitas w Warszawie
Lucyna Rajca, dr – Instytut Nauk Politycznych, Uniwersytet Jana Kocha­
nowskiego w Kielcach
Monika Sidor, dr – Wydział Politologii, Uniwersytet Marii Curie-Skłodowskiej
w Lublinie
Małgorzata Słodowa-Hełpa, prof. nadzw. dr hab. – Katedra Teorii i Historii
Ekonomii, Uniwersytet Ekonomiczny w Poznaniu
Dorota Strus, dr – Instytut Administracji, Samorządu i Prawa, Uniwersytet
Przyrodniczo-Humanistyczny w Siedlcach
Marcin Szewczak, dr hab. – Katedra Administracyjnego Prawa Gospodarczego,
Katolicki Uniwersytet Lubelski im. Jana Pawła II

33955352
3

