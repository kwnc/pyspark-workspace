33955551
3

2
33955551
3

Magiczna Bajaderka. Antologia bajek blogerów
Copyright © praca zbiorowa 2015
ISBN 978-83-7859-447-5

Rok wydania: 2015
Wydawnictwo Internetowe E-bookowo.pl
Wszelkie prawa zastrzeżone.
Kopiowanie całości albo fragmentu – z wyjątkiem cytatów w artykułach i recenzjach –
możliwe tylko za zgodą wydawcyv.
Opieka redakcyjna nad projektem: Agnes A.Rose
Redakcja i korekta: Aleksandra Pałka
Okładka i ilustracje: Copyright © Newa Rysuje 2014
Skład: Newa Rysuje
Strona autorów: http://blogerzybajkipisza.blogspot.com/
3
33955551
3

Blogerzy zabrali się za pisanie bajek. A konkretnie za utwory dla dzieci, bardzo różnorodne,
bo jak wiadomo – każdy bloger to indywidualista, pełen pomysłów i zapału. W ten sposób
do rąk Czytelnika trafia antologia utworów adresowanych do najmłodszych, ale nie tylko.
Rodzice, młodzież i każdy miłośnik literatury będzie miał wiele przyjemności z czytania
opowieści, a także podziwiania oryginalnych ilustracji wykonanych przez ilustratorkę o
pseudonimie Newa Rysuje.
Blogerzy Bajki Piszą to kontynuacja projektu, w ramach którego powstał zbiór opowiadań
Szkice z życia, bardzo dobrze przyjęty przez czytelników. Pomysłodawczyni akcji, autorka
bloga W Krainie Czytania i Historii, wraz z autorką Książek Zbójeckich postanowiły pójść
za ciosem i namówić blogerów do zmierzenia się z trudną formą literacką, jaką jest bajka.
Niełatwo zadowolić najmłodszych czytelników, ale twórcy podjęli wyzwanie i ochoczo
zgłosili się do wzięcia udziału w projekcie. Nadesłane utwory są różnorodne, pisane
różnymi technikami i omawiające ciekawe zagadnienia. Każdy tekst stanowi zarówno
rozrywkę, jak i lekcję, z której płynie morał. I o to właśnie chodziło!
Tytuł naszego e-booka Magiczna Bajaderka najlepiej ujmuje przygodę, na jaką daje się
namówić Czytelnik. Forma elektroniczna antologii pozwala dotrzeć do wielu odbiorców,
którzy po raz kolejny mogą się przekonać, że blogerzy mają potencjał, pasję i niczym
nieograniczoną fantazję…
Zapraszamy więc Małych i Dużych do lektury i mamy nadzieję, że będzie to niezapomniana
przygoda!
W Krainie Czytania i Historii (wkrainieczytania.blogspot.com)
Książki Zbójeckie (ksiazkizbojeckie.blox.pl)

4
33955551
3

5
33955551
3

Olbrzymie krople padały na ziemię, by zaraz się od niej odbić i ze zdwojoną
siłą uderzyć krasnala w twarz. Ulewa rozpoczęła się już na dobre. Kwasek
przedzierał się przez krzaki i w olbrzymich ilościach opadłe na ziemię liście.
Robił to, używając najbrzydszych słów, jakie tylko przyszły mu do głowy.
Nie znosił tego miejsca. Nie znosił deszczu i wilgoci oraz tego, że właśnie
nazbierał cały worek orzechów, które z każdą chwilą stawały się coraz cięższe.
Wydawało mu się, że woda zbiera się w worku. Również to go złościło.
Kwasek zamknął na chwilę oczy. Był zmarznięty, mokry i głodny. Mimo że
płótno worka, który miał przerzucony przez ramię, nie było grubo tkane, teraz
wydawało mu się ciężkie. Nieprzyjemnie ocierało go o ramię i szyję. Krasnal
pocieszał się, że jeszcze chwila i będzie w domu. W strugach deszczu, na
drugim końcu ogrodu dostrzegł pomarańczową doniczkę odwróconą dnem
do góry, przykrytą gałęziami i liśćmi. Od ponad roku właśnie to miejsce było
domem Kwaska.
Krasnal poprawił worek i ruszył przed siebie. Gdy był już w połowie ogrodu,
zawiał mocny wiatr, sprawiając, że padająca do tej pory z góry woda zmieniła
kierunek, zacinała teraz nieznośnie z ukosa. Kwasek miał przeogromną
ochotę ponownie zakląć, ale wiedział, że gdy to zrobi, deszcz napada mu do
ust.
Pocieszał się myślą, że jeszcze dziś ugotuje najlepszą zupę orzechową na
świecie, użyje nawet suszonych ziół, które niedawno zdobył, rekompensując
tym sobie wszystkie cierpienia tego dnia. Naciągnął olbrzymią, czerwoną
czapkę na uszy i oczy. Spod niej wystawały tylko duży, okrągły nos i mocno
zaciśnięte usta.
Gdy był już przy doniczce, wyciągnął dłoń, aby otworzyć drzwi i wtedy poczuł,
jak w jednej chwili ciężar na plecach zelżał. Odwrócił się i ku własnemu
przerażeniu zobaczył, że po ziemi turlają się wszystkie orzechy, które dziś
zebrał. Przyjrzał się workowi i w lejącej się z nieba wodzie zobaczył wielką
dziurę.
Z wściekłością patrzył na leżące w wodzie orzechy. Było ich pięć, więcej by nie
udźwignął. Wiedział, że ta liczba zapewni mu pożywienie na kilka kolejnych
dni. Stał przed drzwiami, świadom swojego wyboru: albo wejdzie do środka,
wreszcie ogrzeje się i przebierze w suche ubrania, albo pozostanie na zewnątrz
i zacznie zbierać orzechy, które poturlały się we wszystkie strony. Gdy był już
bliski podjęcia decyzji o pozostawieniu orzechów, poczuł, jak bardzo burczy
mu w brzuchu. Zdecydował. Otworzył drzwi do doniczki i – nie wchodząc
do środka – wrzucił przez nie dziurawy worek. Ten z mokrym plaśnięciem
upadł na podłogę. Kwasek podbiegł ile sił w nogach do najbliższego orzecha,
6
33955551
3

złapał go dwiema rękami, znów podbiegł do drzwi i wrzucił go do środka.
Biegał tam i z powrotem, aż wszystkie orzechy znalazły się w domu. Gdy
wrzucił ostatni, obejrzał się, by sprawdzić, czy nie zapomniał o którymś i w
tej chwili poczuł ciepłe promienie słońca na swym okrągłym nosie. Ściągnął
czapkę i spojrzał w niebo. Ponure deszczowe chmury zniknęły – niebo było
niebieskie, a promyki ogrzewały jesienną ziemię.
– Teraz?! – krzyknął Kwasek w stronę nieba. – Teraz jest ładna pogoda?! Gdy
już wszystko zrobiłem, przestało padać! – odgrażał się nie wiadomo komu,
wymachując kompletnie mokrą czapką.
Wszedł do domu, zapalił małą lampkę i od razu zobaczył kałużę na podłodze.
Woda z worka i ta, która dostała się do wnętrza doniczki razem z orzechami,
zebrały się na środku domu Kwaska. Krasnal był wściekły, nie wiedział, co
ma ze sobą zrobić. Ze złością trzasnął drzwiami tak mocno, że wypadły z
jednego zawiasu i zawisły krzywo na drugim, wpuszczając do doniczki
jesienne słońce.
Krasnal nie miał już sił. Był tak zły, że jedyne, co mu pozostało, to usiąść na
podłodze i zacząć płakać. Olbrzymie łzy toczyły się po policzkach. Mimo że
był dorosły, jego płacz przypominał zawodzenie kota. Zanosił się płaczem,
nie zważając, że ktoś może go usłyszeć. Po chwili wypełnionej szlochami,
głębokimi westchnięciami i niezrozumiałymi słowami, Kwasek rozejrzał
się wokół. Orzechy leżały w wodzie, a obok nich dziurawy worek. Krasnal
poczuł, że cały trzęsie się z zimna. Ręce drżały mu tak bardzo, że nie był w
stanie rozpiąć guzików kapoty. Wytarł rękawem mokry nos i pomyślał, że
musi się przebrać, bo do wszystkich nieszczęść tego dnia będzie mógł jeszcze
dołożyć porządne przeziębienie.
Zdjął mokre pantalony i przewiesił je przez ramę łóżka. Wyjął z szafy ich
suchą parę i zaczął się ubierać. Nie spiesząc się, wciągnął najpierw jedną
nogawkę ciepłych wełnianych spodni, a potem drugą. Przypomniał sobie,
w jaki sposób zdobył na nie materiał. Tego lata wielki człowiek zostawił w
ogrodzie całe mnóstwo ubrań. Były świeżo wyprane i pozostawione tam do
wyschnięcia. Krasnal zadrżał, wspominając, jak bardzo się bał wspiąć na
metalową konstrukcję służącą człowiekowi do suszenia ubrań. Wdrapywał
się, aby zabrać jakiś mniejszy kawałek materiału. Nie potrafił utrzymać
równowagi i wciąż się obawiał, że straci życie, spadając na twarde kamienie.
Gdy znalazł się wreszcie na szczycie stojaka, od razu zobaczył piękną białą
skarpetę w niebieskie kwiatki, które bardzo przypominały mu niezapominajki.
Oczami wyobraźni widział już, jak robi sobie z niej spodnie. Najpierw
musiał jednak uwolnić ją z ucisku plastikowej klamerki i znów dostać się na
7
33955551
3

dół. Ta część wyprawy okazała się jeszcze trudniejsza, ponieważ klamerka
mocno zacisnęła się na skarpecie. Dopiero gdy Kwasek wszedł do suszącej
się na wietrze części garderoby i szarpnął z całych sił, plastikowe zapięcie
puściło. Jednak wtedy Kwasek razem ze skarpetą zaczął spadać. Gdyby
podczas spadania nie złapał puchatego ręcznika, prawdopodobnie wyprawa
skończyłaby się bardzo źle. Nie zginął, tak jak się wcześniej obawiał, ale
siniaki bardzo długo przypominały mu, aby nigdy więcej nie wdrapywać się
na takie wysokości. Zdobycz złagodziła ból. Ze skarpetki Kwasek uszył sobie
spodnie. Z ręcznika natomiast, który dla ludzi tak naprawdę był ściereczką,
zrobił poduszkę i kocyk.
Przebrany w suche ubrania podszedł do świeczki i rozpalił ogień. Spojrzał na
ilość wosku w srebrnej miseczce i pomyślał, że wkrótce znów będzie musiał
zakraść się do domu ludzi i zaopatrzyć się w nową świeczkę. Po raz kolejny
ogarnęła go złość na myśl o tym, jak bardzo zależny jest od człowieka. Nie
potrafił się nawet pocieszyć tym, że sąsiedztwo z tymi wielkimi stworami
często bardzo ułatwia mu życie. Nie znosił ich i był na nich bardzo zły. W
lecie, gdy drzwi do ogrodu były prawie bez przerwy otwarte, mógł wchodzić
i wychodzić, kiedy tylko chciał. Tyle że w lecie było to zbędne, bo wszystko,
co Kwaskowi było potrzebne do przetrwania, mógł znaleźć w przyrodzie.
Teraz, gdy nadeszła jesień, a wkrótce zapanować nad światem miała zima,
wchodzenie do domu człowieka stawało się coraz trudniejsze. Teraz drzwi
otwierały się raz na dzień, czasem jeszcze rzadziej i co gorsza, prawie
natychmiast się zamykały.
Kwasek zaczął wspominać, kiedy podczas ostatniej wizyty spędził pod
kaloryferem przy drzwiach dwa dni, nim otworzyły się po raz kolejny. Krasnal
nie pamiętał, że w tym czasie ogrzał się, najadł i uzupełnił zapasy. Ponadto
pierwszej nocy, gdy ludzie poszli już spać, odważył się i nalał do zlewu ciepłej
wody, aby się wykąpać. To była jedna z najprzyjemniejszych kąpieli w jego
życiu. Teraz jednak nie chciał się pocieszać. Był zły i o wszystko obwiniał
ludzi. W końcu to właśnie przez nich się tu znalazł. Kwasek zastanawiał
się, jakie przeszkody staną na jego drodze podczas wyprawy tym razem i
co ważniejsze, co uda mu się zdobyć. Już rok temu korciło go, aby na zimę
całkiem przenieść się do domostwa ludzi, ale strach przed odkryciem jego
obecności był zbyt wielki.
Podstawowym prawem krasnali jest to, że pod żadnym pozorem nie wolno
dać się zobaczyć ludziom. Krasnale znane są jednak z tego, że niewiele sobie
robią z tego, co zakazane, a jeszcze mniej z tego, co nakazane. Dlatego zdarzało
się nieraz, że ludzie albo dostrzegali krasnale, albo ich obecność była w jakiś
8
33955551
3

sposób zauważana. Kwasek nie miał zamiaru się pokazywać. Szczególnie, że
nie wiedziałby, gdzie uciekać, skoro na stałe zamieszkał w ogrodzie ludzi.
Krasnal nad zapaloną świeczką zawiesił kociołek i wlał do niego wodę.
Czekając, aż się zagotuje, rozłupał jeden z orzechów. Tej sztuki nauczył się od
przyjaciółki z dawnych lat – wiewiórki. Był jej za to wdzięczny – umiejętność
szybkiego i łatwego rozłupywania orzechów bardzo mu się przydawała.
Pokroił orzech na maleńkie kawałki i właśnie w chwili, gdy woda zaczęła
wesoło bulgotać, wsypał je do kociołka. Później do zupy dodał drobno
pokrojone warzywa i kilka korzonków. Na koniec wrzucił jeszcze kawałeczek
czosnku i drobno posiekaną natkę pietruszki.
Jedyna rzecz, która cieszyła Kwaska w tym miejscu, to gotowanie. Potrafił
wąchać unoszącą się nad kociołkiem parę i na chwilę czuł się dobrze. Uwielbiał
dodawać przeróżnych ziół do swych potraw, aby później rozpoznawać je w
unoszącym się w domu zapachu. Wiedział dokładnie, jak pachnie ziarenko
jałowca, a jak gałązka rozmarynu. Zawsze potrafił określić, czy nie zapomniał
o czymś, czy może przez przypadek nie użył za dużo jakiegoś składnika. To
jednak zdarzało się niezwykle rzadko. Czasem na krótką chwilę w jego głowie
pojawiała się myśl, że miło by było kogoś tym, co przygotował, poczęstować.
Być może komuś by posmakowało? Ktoś być może by to docenił? Jednak te
myśli szybko uciekały, a samotny Kwasek powracał do mieszania potrawy w
kociołku.
9
33955551
3

Krasnal wiedział, jakie korzonki w ogrodzie są jadalne i gdzie szukać szyszek
bogatych w nasiona. Wiosną duży człowiek posadził w ogrodzie krzaki
malin i porzeczek. W lecie Kwasek ucztował każdego dnia. Jego brzuszek
bardzo się wtedy zaokrąglił. Kiedyś podsłuchał, jak ludzie narzekają, że ptaki
wyjadają owoce. Dobrze wiedział, że to nieprawda. Był zadowolony, że jego
poczynania, nawet, jeśli są zauważone, winą obciążają kogoś innego.
Tego dnia krasnal wyruszył na grzybobranie – przeczuwał, że w najbliższych
miesiącach nie znajdzie już nic świeżego ani w ogrodzie, ani w pobliskim
lesie. Zawsze mógł jeszcze zakraść się do ptasich karmników po orzechy i
słonecznik. Ekspedycje te jednak z zasady były bardzo niebezpieczne, ptaki
niechętnie dzieliły się z innymi. Wiedział, że jeśli znajdzie choć jednego
grzyba, będzie miał pożywienie na długie dni. Z części mógł od razu
przyrządzić wspaniałą zupę grzybową. Kwasek z rozczuleniem poklepał się
po okrągłym brzuszku. Resztę grzybów ususzy, a później zrobi z nich gulasz
i jeszcze usmaży albo udusi.
– Ależ będzie uczta! Och! A jeśli znajdę dwa, będę miał jak w niebie. Jejciu!
Myślał, że jeśli grzybobranie zakończy się sukcesem, będzie mógł mówić o
początku dobrej passy. Uśmiechnął się do siebie, ponieważ ostatnia wyprawa
do domu ludzi również była dla niego bardzo owocna. Drzwi z jakiegoś
powodu zostały dłużej otwarte i Kwasek mógł wyturlać nie jedną, a dwie
świeczki. Zabrał też sporo pożywienia. Wytoczył jabłko, wyniósł kilka liści
kapusty i trochę zwiędłą, ale nadającą się do jedzenia marchewkę. Ponadto
w uchylonej szafce znalazł słoiczki z suszonymi ziołami. Uzupełnił zapasy.
Żałował, że ma tak mało kieszeni i nie mógł zabrać więcej. Obiecał sobie, że
do kolejnej wyprawy przygotuje się jeszcze lepiej. Wciąż rozmyślał, że gdyby
teraz udało mu się znaleźć grzyby, przez kilka tygodni żyłby jak król krasnali.
Kwasek wyszedł z ogrodu przez dziurę w płocie, którą sam zrobił. Sztachety
tuż przy ziemi były już bardzo spróchniałe i niewiele wysiłku kosztowało
wydłubanie sobie wyjścia. Czasem krasnal obserwował ze swej doniczki, jak
w czasie burzy płot niebezpiecznie tańczy na wietrze. Zastanawiał się, kiedy
w końcu runie. To otworzyłoby mu drogę poza ogród, ale równocześnie
zaprosiłoby niebezpiecznie blisko wszystkie koty z sąsiedztwa i być może
nawet psa. Na razie płot jednak stał. Za nim znajdowała się wąska ścieżka, a
zaraz za nią gęsto rosły krzaki. Gdy Kwasek przedarł się przez tę przeszkodę,
znalazł się między drzewami. Głęboko wciągnął świeże powietrze i rozejrzał
się wkoło. Poczuł się prawie jakby wrócił do miejsca, z którego pochodził.
Gruby dywan z liści leżał na ziemi i utrudniał poruszanie się, ale Kwasek
wiedział, że wśród tego brązowo-czerwonego wilgotnego kobierca znajdzie
10
33955551
3

grzyby. Wciągnął wilgoć, starając się wyczuć w powietrzu zapach grzybów.
Przez chwilę wydawało mu się, że poczuł coś w pobliżu brzozy, zaledwie
kilka kroków dalej. Ruszył w tym kierunku, poprawiając pusty worek, który
miał przewieszony przez ramię. Poprzedniego dnia na wielką dziurę naszył
niebieską łatę.
Kwasek zrobił kilka kolejnych kroków i nagle runął na ziemię jak długi.
Garść liści zatańczyła w powietrzu, by po chwili opaść i całkowicie przykryć
krasnala. Strzepywał je ze złością, przeskakując przy tym z nogi na nogę,
ponieważ liście przyklejały się i za żadne skarby nie chciały się odczepić od
ubrania. Dziwny taniec krasnala obserwowały ukryte w stercie liści małe,
ciemnobrązowe oczy.
Kwasek rozejrzał się, by odkryć powód upadku. Wokół niego liście tworzyły
nieregularne wzniesienia. Wszystko wyglądało całkiem zwyczajnie – aż do
chwili, gdy spora część liści obok jego prawej nogi poruszyła się i usłyszał
dochodzące z tego miejsca kwilenie. Krasnal w pierwszym odruchu strachu
niezgrabnie wycofał się. Teraz był pewien, że coś jest zagrzebane w liściach.
Domyślił się – lub może miał nadzieję – że to coś nie chce go zaatakować.
Powoli pochylił się nad kupką liści, spod których dobiegały tajemnicze
dźwięki.
– Coś ty za jeden?! – burknął Kwasek, starając się, by jego głos sugerował, że
jest duży i niebezpieczny.
To chyba zadziałało, bo góra liści ucichła i przestała się ruszać.
– Coś ty za jeden, pytam! – Krasnal podniósł głos. – Przecież wiem, że tu
jesteś!
Góra liści zafalowała. Kilka z nich upadło u stóp Kwaska. Spomiędzy
pozostałych wygrzebał się najpierw łepek, a potem cały jeż, a raczej jeżyk.
– Coś ty za jeden? – powtórzył pytanie, bardzo nieuprzejmie, krasnal.
Jasne igiełki na łebku i grzbiecie jeżyka były wilgotne i połyskiwały w
słońcu. Malec był bardzo wystraszony, znów spojrzał na krasnala i zabawnie
wykrzywił mokry od łez pyszczek.
– Jeden? – wychlipał.
– Jak masz na imię? – zapytał krasnal, coraz bardziej poirytowany. Nie miał
ochoty rozmawiać, a już z pewnością nie chciał niańczyć małego, zapłakanego
jeża.
– Promyczek – wyjąkał jeżyk, pociągając głośno nosem.
– Chyba sobie żartujesz! – wykrzyknął Kwasek.
Jeżyk aż podskoczył. Jego pyszczek wykrzywił się jeszcze bardziej, a po
chwili otworzył się szeroko. Kwaskowi wydawało się, że rozdzierający płacz
11
33955551
3

Promyczka roznosi się właśnie po całym lesie.
– Przestań ryczeć! – żachnął się krasnal. – Nie ma po co płakać.
Nie wiedział dlaczego, ale płacz jeżyka złościł go niezmiernie.
– Nie podoba ci się moje imię? – buczał Promyczek. – Nie mam innego i nie
chcę innego! To jest moje, takie dostałem od mojej mamy, a ona zna się na
wszystkim najlepiej.
Jeżyk na chwilę zamilkł, głęboko nad czymś myśląc. Po chwili bardzo
poważnie dodał:
– Lubię moje imię, bo… wszędzie jest ze mną.
Kwasek spojrzał na niego i parsknął, wypuszczając przez lekko przymknięte
usta bardzo dużo powietrza. Sytuacja stawała się coraz bardziej nieznośna.
Twarz krasnala wykrzywił grymas poirytowania.
– Nie, nie! Już przestań! Po prostu nie spodziewałem się, że jeż może mieć
takie imię.
Jeżyk spojrzał na krasnala i znów głośno pociągnął nosem. Nieco się uspokoił
i –ciężko wzdychając – klapnął na leżącą za nim stertę liści.
12
33955551
3

Krasnal przyglądał się malcowi w taki sposób, w jaki patrzy się na niechciany
przedmiot, który najchętniej by się wyrzuciło, ale nie bardzo wiadomo, jak
to zrobić. Promyczek spuścił wzrok i zaczął przyglądać się swoim łapkom.
Krasnal powędrował za wzrokiem jeżyka. Wtedy zobaczył, że jedna z nich
jest opatulona w dziwny sposób czerwonymi i brązowymi liśćmi.
– Co to jest? – zapytał i ruchem brody wskazał na liście.
– Zrobiłem sobie duże ała – wyjaśnił Promyczek i spojrzał na łapkę.
– Co zrobiłeś? Co to jest „ała”?
– No, jak cię boli, to masz ała – wyjaśnił malec, jakby to było najbardziej
oczywiste na świecie.
– I co, te liście ci pomagają na ała? – zapytał nieprzyjemnie Kwasek.
– Nie bardzo. Pamiętam, że kiedyś moja mama mówiła, że liście pomagają na
ała, ale chyba robię coś nie tak. – Znów posmutniał.
– Pewnie, że robisz nie tak. Twoja mama ma rację, tylko ty wziąłeś złe liście.
Te są zwykłe, z drzewa, a ty musisz mieć takie z babki lancetowatej albo
kapusty. To pomaga. Głupi jesteś – powiedział Kwasek, ale zaraz pożałował
swych słów.
Promyczek uniósł głowę i znów oczyma pełnymi łez spojrzał na krasnala.
– Nie jestem – wychlipał. – A ty za to jesteś niemiły – szepnął.
– Idź już sobie. Tu nie jest bezpiecznie. Tam mieszkają ludzie. Gdy cię zobaczą,
mogą ci zrobić krzywdę. Oni są dopiero niemili.
Promyczek, słysząc te słowa, wystraszył się nie na żarty. Nie chciał znów
być sam, ale czuł, że towarzystwo Kwaska nie jest najlepsze w tej sytuacji.
Postanowił odejść. Podniósł się i strzepał resztę liści. Zrobił krok do przodu i
wtedy poczuł ostry ból w łapce. Pisnął cicho, ale postanowił iść dalej. Kolejny
krok i kolejne piśnięcie.
Kwasek przyglądał się kuśtykającemu jeżykowi i poczuł coś, czego już dawno
nie czuł. Zrobiło mu się kogoś żal. Przez cały czas myślał tylko o siebie, a
teraz poczuł, że współczuje komuś innemu.
– No dobra. Chodź do mnie, pomogę ci. Gwizdnąłem ludziom kilka liści
kapusty. Powinny ci pomóc. Mam też kawałek mydła. Wymoczymy w tym
łapkę, potem opatulimy i będziesz jak nowy – powiedział krasnal i sam się
zdziwił, jaki spokój zabrzmiał w jego głosie.
Na pyszczku Promyczka pojawił się szeroki uśmiech.
– Dziękuję! – wykrzyknął.
– Cicho, bo cię usłyszą! – mruknął zdecydowanie mniej przyjaźnie Kwasek.
Obaj podreptali w stronę odwróconej do góry dnem pomarańczowej
donicy. Krasnal szedł trochę z przodu, a za nim, kulejąc coraz bardziej, szedł
13
33955551
3

Promyczek.
– Co to znaczy „gwizdnąłem”? Jak można gwizdnąć liście? – zapytał Promyczek,
ponieważ nie zrozumiał tego, co powiedział krasnal.
– To znaczy, że je im zabrałem, a oni nawet się nie zorientowali – powiedział
bardzo z siebie dumny Kwasek.
Promyczek przystanął na chwilę. Jego brązowe oczy przypominały teraz dwa
guziki – były duże i okrągłe.
– Jak to zabrałeś? – zapytał, chłonąc z przejęciem każde słowo krasnala.
– Normalnie! Poszedłem do ich siedziby i wziąłem sobie parę rzeczy: kawałek
mydła, liście kapusty i jabłko.
Gdy jeżyk usłyszał słowo „jabłko”, na jego pyszczku pojawił się szeroki
uśmiech. Jeże uwielbiają owoce. Przez chwilę rozważał, czy poruszać temat,
że zabieranie komuś czegoś, czegokolwiek, jest bardzo nieładne i że nikt,
nawet Kwasek, nie powinien tego robić. Zrezygnował, nie chcąc ponownie
rozzłościć krasnala. Nie zrobił tego również dlatego, gdyż w jednej chwili coś
sobie uświadomił.
– Ty byłeś tam w środku?! – Jeżyk ruchem głowy wskazał w stronę domu
ludzi. Sama świadomość czegoś takiego była do tego stopnia przerażająca, że
Promyczek na chwilę zapomniał nawet, jak bardzo boli go łapka.
– A byłem – powiedział Kwasek, a podziw, jaki zobaczył w oczach jeżyka,
sprawił mu wyraźną przyjemność. Pierwszy raz od bardzo długiego czasu
ktoś go docenił. Pogładził długą brodę i z zadowoleniem zamruczał coś
niewyraźnie do siebie.
Gdy stanęli już obok doniczki, Kwasek otworzył do niej drzwi i pomógł
jeżykowi wejść do środka. Promyczek aż się zachłysnął.
– Jak tu pięknie! – zachwycił się. – To twój dom? Ależ z ciebie szczęściarz!
– Szczęściarz? – żachnął się Kwasek. – Wcale nie. Ja mam pecha, tylko pecha
i przez cały czas pecha.
– Nie może mieć pecha ktoś, kto ma takie miękkie siedzisko – powiedział jeżyk
i usiadł w fotelu, który był zrobiony z połowy żółtej piłki. Kwasek sporo się
namęczył, przecinając ten przedmiot. Nie dość, że fotel był bardzo wygodny,
to jeszcze krasnal mógł się w nim kołysać. Piłka, mimo że była bardzo twarda,
okazała się być w środku zupełnie pusta. Krasnal wypełnił ją suchą trawą i
resztkami materiału. Efekt jego pracy przerósł wszystkie oczekiwania.
– Usiądź tutaj – powiedział krasnal, wskazując obite w materiał pudełko po
zapałkach. – Przygotuję dla ciebie ciepłą wodę z mydłem.
Krasnal zapalił świeczkę i do kociołka wlał zimną wodę. Koło pudełka, na
którym siedział jeżyk, postawił srebrny pojemniczek po świeczce i wrzucił
14
33955551
3

do niego kawałeczek mydła. Mały jeżyk przyglądał się z uwagą poczynaniom
krasnala. Po chwili nad kociołkiem zaczęła unosić się para.
– Nie chcemy ci przecież ugotować łapki – mruknął Kwasek i ściągnął kociołek
ze stojaka. Wlał parującą wodę do pojemnika z mydłem.
– Pięknie pachnie – westchnął Promyczek.
– Yhy – mruknął krasnal ponownie i przyklęknął koło łapki jeżyka. Powoli,
najdelikatniej jak potrafił, odwinął liście, kręcąc przy tym wciąż głową. –
Zwichnąłeś łapkę – powiedział. – Na szczęście nie jest złamana, ale przez kilka
dni nie będzie ci łatwo chodzić. Włóż teraz łapki do wody. Tylko ostrożnie,
woda jest bardzo ciepła.
– Dużo wiesz – pisnął Promyczek.
Kwasek nie wiedział, czy to zachwyt, czy może woda była jednak dla jeżyka
za ciepła.
– Krasnal musi sobie jakoś radzić – westchnął i usiadł na fotelu.
– Jak masz na imię? – zapytał Promyczek
Krasnal popatrzył na jeżyka. Zawstydził się odrobinę, że zapomniał się
wcześniej przedstawić. Chciał się uśmiechnąć, ale skrzywił się tylko i
powiedział:
– Kwasek.
– Pięknie – szepnął jeżyk i szeroko ziewnął.
To stwierdzenie tak zaskoczyło krasnala, że przez chwilę siedział z otwartą
buzią, przyglądając się z niedowierzaniem gościowi.
– Dlaczego mieszkasz tak blisko ludzi? – zapytał Promyczek, przyglądając się
swoim łapkom w wodzie.
Krasnal głęboko westchnął i zaczął opowiadać:
– Przez nich tu się znalazłem. To znaczy oni mnie przywieźli. Chcę być blisko,
bo być może znów pojadą w tamtym kierunku i uda mi się wrócić do domu.
Jeżyk aż zapiszczał ze strachu, słysząc słowa Kwaska.
– Skąd zatem pochodzisz? – zapytał cichutko.
– Z daleka, z bardzo daleka – zamyślił się krasnal. Nie czekając jednak na
kolejne pytanie Promyczka, rozpoczął swą opowieść: – Byłem na wyprawie
w lesie. Zbierałem jagody i maliny. Zobaczyłem wielki, twardy teren – potem
dowiedziałem się, że nazywa się to parking. Stały tam samochody, takie,
które w tej chwili akurat nie jeżdżą. Rozumiesz mnie? Niedaleko stał srebrny
samochód, a wokół roznosił się cudowny zapach smażonych pieczarek. Wiesz,
jak pachną smażone pieczarki? Bardzo trudno je zdobyć. Zakradłem się i
wdrapałem do samochodu. Musisz wiedzieć, że krasnale uwielbiają grzyby.
To było silniejsze ode mnie. Nie widziałem ludzi. Myślałem, że się oddalili.
15
33955551
3

Bardzo się myliłem.
Oczy Promyczka otworzyły się szeroko. Zimny dreszcz przebiegł po jego ciele,
mimo że było mu ciepło. Wyraźnie posmutniał, ale słuchał z zaciekawieniem
dalej.
– Znalazłem pieczarki, ale w tej właśnie chwili drzwi samochodu zatrzasnął
człowiek i pojazd ruszył. Widziałem przez okno, jak las, w którym mieszkałem,
oddala się w zawrotnym tempie. Strzeliste drzewa, krzewy jeżyn i grzyby
zniknęły mi z oczu. Jechaliśmy bardzo długo. Bardzo, bardzo długo. W
końcu znalazłem się tutaj. Chcę wrócić, ale nie wiem jak… – Kwasek głośno
pociągnął nosem. – Straszliwie się pomyliłem. Teraz muszę za to płacić.
– A ja nie żałuję, że się pomyliłeś. Nie żałuję, że ci ludzie cię przywieźli –
mruknął Promyczek, naciągając na brzuszek kocyk.
– Co?! – warknął Kwasek.
– No, bo… – zaczął jeżyk i przeciągle ziewnął. – No, bo gdybyś się nie pomylił,
nie byłoby cię tutaj, a ja nie znalazłbym najlepszego przyjaciela – mruknął i
zamknął oczy. Zasnął.
Kwasek przyglądał się śpiącemu maluchowi i zastanawiał się, dlaczego
Promyczek nazwał go przyjacielem, na dodatek jeszcze – najlepszym.
Przecież dopiero się poznali. On nakrzyczał na niego, był nieuprzejmy i ciągle
poirytowany. Uklęknął obok, delikatnie wyjął łapki jeża z wody i obłożył
skręconą liśćmi kapusty. Poprawił okrywający Promyczka koc i podszedł
do szafki stojącej po drugiej stronie doniczki. Popatrzył na ćwiartki jabłka
leżące na blacie – zajmowały całą jego powierzchnię.
„Jutro zrobię placek dla Promyczka” – pomyślał i był pewien, że ciasto będzie
smaczniejsze niż zwykle. „Wreszcie przygotuję coś pysznego dla innej osoby!”
Krasnal sięgnął do najniższej półki i wziął w dłonie naparstek. Zdobył go wiele
lat temu, teraz prawdopodobnie było prawie niemożliwe zdobycie czegoś
takiego. Dawno temu ludzie używali go podczas szycia, aby ochronić palce
przed igłą. Nakładali go na palec jak rycerze zbroje. Teraz krasnal postawił go
na stole, bo poczuł, że ma ogromną ochotę napić się kawy. Woda zagotowała
się bardzo szybko. Usiadł w fotelu, trzymał w dłoniach naparstek dymiący
aromatem czarnego napoju i przyglądał się śpiącemu jeżowi.
– Ach! Ta kawa jest smaczna – westchnął z podziwem. – Tak się ciepło na
sercu
robi – mruknął do siebie i pogłaskał swój okrągły brzuszek.
Naciągnął na kolana ciepły koc i zamknął oczy. Wąchał zapach kawy i słuchał
rytmicznego oddechu Promyczka. Było mu dobrze. Po raz pierwszy od wielu,
wielu dni było mu dobrze. Wreszcie przestał się złościć i dostrzegł, jak wiele
16
33955551
3

piękna go otacza.
– Nigdy nie wiadomo, co nas spotka. Na przykład gdy wychodzimy na grzyby
– mruknął do siebie i uśmiechnął się po nosem.
Spojrzał do naparstka i w czarnym płynie zobaczył odbicie swojej pucułowatej
twarzy. „Nawet kawa jest smaczniejsza” – pomyślał i w tej chwili przypomniał
sobie bardzo stare przysłowie krasnali, że „najwyborniejszą przyprawą życia
jest przyjaźń”.

17
33955551
3

18
33955551
3

Żył sobie kiedyś mały hipopotam. Mieszkał w Afryce nad ogromnym jeziorem. Ponieważ
dopiero niedawno się urodził, był najmniejszym hipopotamem w całej swojej rodzinie.
Rodzice nazwali go Mini. Oprócz Mini i jego rodziców nad jeziorem mieszkali jego
wujkowie, ciotki, kuzyni i kuzynki. Było ich tak wielu, że Mini nie potrafił ich zliczyć.
Niedaleko hipopotamiej rodziny mieszkał też bąk o imieniu Bolek. Bolek był największym
bąkiem w swojej rodzinie, a może nawet wśród wszystkich afrykańskich bąków. Był z tego
bardzo dumny i nie przestawał się chwalić:
– Czy widział ktoś z was takiego bąka? Jestem największym, najogromniejszym,
najgigantyczniejszym bąkiem na świecie!
Pewnego dnia bąk Bolek przyleciał nad jezioro – dokładnie tam, gdzie hipopotam Mini
pluskał się w wodzie.
– O – zauważył bąk Bolek – jaki mały hipopotam.
– Kto? Ja? – zapytał Mini dla pewności, bo w pobliżu było chyba ze dwadzieścia osiem
hipopotamów.
– Tak, ty – odparł bąk Bolek. – Jesteś najmniejszym hipopotamem, jakiego widziałem w
życiu.
– Naprawdę? – zdumiał się Mini.
– Naprawdę? – przedrzeźniał go Bolek. – Naprawdę. Spójrz na twoich kuzynów. Każdy
jest przynajmniej dwa razy większy od ciebie.
– Naprawdę? – Mini zasmucał się coraz bardziej.
– Naprawdę, naprawdę – przedrzeźniał go dalej bąk Bolek. – Taki mały hipopotam jak ty,
to jakby wcale nie hipopotam. Może ty nie jesteś zupełnie hipopotamem?
– Nie? – Mini przestraszył się. – A kim jestem?
– Sądząc z rozmiaru – mądrzył się Bolek – mógłbyś być świnią. Albo guźcem.
– Kim? – zafrasował się Mini.
– Co ty, nigdy nie widziałeś guźca? – Bolek zaśmiał się. – To afrykańska dzika świnia.
Znam go doskonale. Odpoczywam sobie zawsze na jego grzbiecie po męczącym locie.
– Aha – skomentował Mini z kwaśną miną.
– Bo widzisz. – Bąk Bolek przybrał dumną pozę. – Ja to co innego. Ja jestem największym
bąkiem w mojej rodzinie. Ba! W całej Afryce. A może nawet na świecie. Widzisz? – Bąk
przybliżył się do małego hipopotama. – Spójrz na mój gruby odwłok, na moje długie
odnóża, na moje mocne skrzydła... Posłuchaj, jak głośno buczą. – I Bolek zabuczał
skrzydłami.
– Rzeczywiście! – zachwycił się Mini.
– A ty umiesz buczeć?
– Chyba nie...
– No właśnie – podchwycił Bolek. – Ani buczeć, ani latać. I jesteś malutki, tyciutki.
– Ach, jakże bym chciał być taki duży jak ty! – westchnął Mini z zazdrością. – Myślisz, że
kiedykolwiek tak urosnę?
– Też coś! – prychnął bąk Bolek. – Ja jestem największym, najogromniejszym,
najgigantyczniejszym bąkiem na świecie. Nie istnieje nikt większy ode mnie. Zresztą, co
ja ci będę tłumaczył. Wystarczy, że się przejrzysz w wodzie. Chodź tutaj. – Bąk Bolek
stanął nad taflą wody i wypiął dumnie pierś.
Hipopotam Mini posłusznie przyczłapał i stanął obok Bolka. Spojrzał na swoje odbicie w
19
33955551
3

wodzie. Zobaczył małą głowę małego hipopotama, małe oczy i mały nosek. Nad oczami
sterczały malutkie uszka.
– Jaki jestem mały... – zasępił się Mini.
– Widzisz, nie mówiłem? – pysznił się Bolek. – A ja jestem wielki, ogromny! Ha, ha! –
Zadufany bąk się roześmiał.
Nagle, nie wiadomo skąd, nad jezioro przyleciał wiatr. Zawinął ogonem, zadął, zaświstał,
aż zmarszczyła się tafla wody.

Drzewo palmowe, które rosło tuż-tuż, zatrzęsło czupryną. Wiatr zaplątał się w liście,
zmierzwił je, splątał. Urwał jeden, największy.
– Ojejku! Liść leci. Ratuj się, kto może! – krzyknął bąk Bolek i przerażony wskoczył pod
brzuch hipopotama.
Liść palmowy zakołysał się w powietrzu i sfrunął prosto na grzbiet Mini.
– Jaki ładny listek – powiedział Mini i podskoczył z uciechy.
Liść zsunął się z jego grzbietu na ziemię. Hipopotam pomyślał, że wygląda smakowicie.
Otworzył paszczę, by uszczknąć kawałek, gdy usłyszał głos swojej Mamy. Podbiegła do
niego.
– Nie, Mini, nie. Liście palmowe nie są smaczne. Drapią w gardło.
– Wygląda apetycznie – tłumaczył się Mini.
– O wiele smaczniejsza jest trawa – odparła Mama i dodała: – Chodź do wszystkich
hipopotamów. Nie stój tutaj sam.
– Ale ja nie jestem sam! – zaprotestował Mini. – Jestem z Bolkiem.
– Z kim?
– Z Bolkiem. On jest największym, najogromniejszym, najgigantyczniejszym bąkiem na
świecie i nie istnieje nikt większy od niego. Chciałbym być taki duży jak on – powiedział
Mini, a jego oczy zaszkliły się łzami.
20
33955551
3

– Ja tu nikogo nie widzę. – Mama rozejrzała się. – Gdzie jest ten Bolek?
– Tutaj – rozległo się cichutkie buczenie i spod brzucha Mini wyleciał bąk.
– Ach, to jest twój przyjaciel – powiedziała Mama z uśmiechem. – Bardzo mi przyjemnie.
– Mnie również – zabuczał niewyraźnie bąk Bolek.
– Jesteś naprawdę ślicznym, malutkim bąkiem – dodała Mama. – Cieszę się, że chcesz się
bawić z takim dużym hipopotamem.
– Z jakim dużym hipopotamem? – spytał Mini, który nic z tego wszystkiego nie rozumiał.
– Przecież z tobą, głuptasku. – Mama uśmiechnęła się i dała swojemu synkowi całusa w
policzek.

21
33955551
3

22
33955551
3

Początek
Już czas najwyższy, chwila ostatnia,
by się zjawiła postać ta zwiewna
w bogatej sukni i w pantofelkach
– drobna blondynka, mała królewna.
Za rok, za miesiąc albo za chwilę
będzie zbyt późno, by o niej mówić
– królewny miejsce zajmie ktoś inny,
a córka króla będzie cię nudzić.
Jeszcze zdążyłem – tak mi się zdaje.
Wysłuchasz kilku mych opowieści.
Już koniec wstępów, szybko do bajek!
Sprawdźmy, co w bajkach dzisiaj się mieści.
Królewna Ania
Mieszkała sobie daleko w zamku
na szczycie góry pokrytej lasem.
Miała w komnacie zabawek dużo;
śmiała się często, płakała czasem.
To, o czym mówię, działo się dawno,
lecz pewien jestem każdego zdania
o losach pięknej małej królewny,
której na imię tata dał Ania.
Dawno, daleko i las na górze,
więc nic dziwnego – nasza królewna
miała w komnacie tylko zabawki
zrobione z płótna, sznurków i drewna:
koń na biegunach z siodłem różowym,
kołyska, lala Ela ze szmatek,
klocki i bączek, lal karuzela,
mały pajacyk i z kory statek.
Ach, jaka szkoda, że tak daleko
mieszkała dawno królewna Ania.
Pewnie by chciała z tobą się bawić…
I koniec bajki, już pora spania.
Królewna Ewa
Wyobraź sobie okrągłą buzię,
kręcone włoski w jasnym kolorze,
niebieskie oczka, nosek malutki…
Pokaż, co widzisz – no, nie najgorzej!
Teraz sukienka – długa, różowa,
w białe kwiatuszki czteropłatkowe,
rajstopki, butki, mała torebka…
23
33955551
3

Jeszcze rzut oka – i już, gotowe!
Sześć latek równo ma ta dziewczynka
– i tatę króla, mamę królową.
A zamiast w szkole uczy się w domu
i lekcję co dzień ma całkiem nową:
nauka tańca przed wielkim balem,
jazda na koniu, ostryg jedzenie,
gra na pianinie, śpiew po francusku
i bardzo groźnej miny robienie.
Kiedy narzekasz, że zajęć dużo,
że masz już dosyć, że ci się nie chce...
Przypomnij sobie ten właśnie wierszyk
o blond dziewczynce, królewnie Ewce.
Jeżeli Ewcia uczyć się może
– dostawać szóstki, a czasem tróje,
tobie nauka też nie zaszkodzi!
I bajki koniec, bardzo dziękuję.
Królewna Zosia
Pewna królewna imieniem Zosia,
córeczka władcy pól Fryderyka,
właściwie nawet zrównoważona,
miała jednego wielkiego bzika.
Czy dzień, czy rano, noc czy południe,
czy zegar stoi, czy zegar tyka,
królewna Zosia o jednym mówi:
– Chcę mieć kucyka, ja chcę kucyka!
Stajnia przy zamku pełna koników;
kucyk na grzbiecie królewnę nosi.
Poddani króla aż chodzą w kucki,
ale to wszystko mało dla Zosi:
– Ja chcę kucyka, kucyka dajcie!
Raz Zosia krzyczy, raz grzecznie prosi.
Król z poddanymi w głowę zachodzą,
o co właściwie w sprawie tej chodzi.
Aż raz, daleko, pod czarnym lasem,
gdzie z gąszczów głuchych wychodzi dróżka,
stanęła dama w spiczastej czapce
i z różdżką w ręku – po prostu wróżka.
Do zamku przyszła w minut piętnaście,
zrobiła Zosi kucyk na głowie
i zapanował spokój. I cisza.
Jutro następną bajkę opowiem.
24
33955551
3

Królewna Kasia
Królewna Kasia lubiła krzyczeć
– właściwie cicho nic nie mówiła.
Czasem się darła, czasem wrzeszczała,
króciutko mówiąc: grzeczna nie była.
Król Karol, tata, bardzo cierpliwie
znosił wybryki swojej córeczki,
lecz kiedyś krzyki Kasi go zmogły
i włożył nagle głowę do beczki.
Inni królowie, nawet książęta,
nawet lud wierny i baronowie
– wszyscy dziwili się przeogromnie:
po co królowi beczka na głowie?
Nikt nie domyślił się w pierwszej chwili,
skąd się królewskie wzięły pomysły
– czy to ozdoba, czy czapka nowa…
Mimo że powód był oczywisty.
A Kasia jedna dobrze wiedziała,
że przesadziła ze swoim krzykiem.
Przyszła wieczorem pod tron tatusia
25
33955551
3

i powiedziała cichym szepcikiem:
– Ja już nie będę więcej wrzeszczała,
chyba że będę gdzieś na wycieczce.
Bardzo cię proszę, królu tatusiu,
nie trzymaj dłużej głowy już w beczce!
Król Karol, widząc córki odmianę,
bardzo się mocno – jak to król – wzruszył.
Coś tam pomruczał, tak dla zasady,
i szybko z beczki wyciągnął uszy.
Nie tylko króla takie historie
z krzykiem i wrzaskiem spotkać potrafią.
Proszę, pamiętaj o tym, córeczko,
ja nie chcę beczki – podpisał tato.
Dobranoc
To koniec bajek jest o królewnach.
Popatrz, na niebie księżyc już drzemie
– chętnie by zasnął, ale wciąż czeka.
Na kogo? Nie wiesz? Właśnie na ciebie.
Ziewa co chwilę, oczami mruga…
Czeka na ciebie, wiem to na pewno
– czeka, aż uśniesz, ty najprawdziwsza
na całym świecie moja Królewno.
26
33955551
3

27
33955551
3

W malutkiej mieścinie z malutkimi domkami mieszkał chłopczyk, którego największym
marzeniem było przeżycie niezwykłej przygody. Trudne to było w takiej mieścinie – nikt
się nie kłócił, bójek nie było, pożar też się nigdy nie zdarzył. Chłopiec nie chciał więc być
ani strażakiem, ani policjantem, ani lekarzem – chciał za to być podróżnikiem. Poznawać
kraje, ludzi i zwyczaje – takie było jego marzenie. Kacperek, bo tak miał na imię ów
chłopiec, bardzo się w miasteczku nudził. Jego Mama ciągle była zajęta – to prasowaniem,
to sprzątaniem albo gotowaniem. Dawała mu zawsze kredki do rączki i mówiła: „Kacperku,
porysuj sobie zwierzaczki”. I tak zasiadał Kacperek do kartki, wyciągał kredkę i rysował
nienazwane kształty... aż nagle wokół niego wszystko zawirowało, zmieniła się ziemia,
zmieniło się niebo, nawet kolory wydawały się zupełnie inne od tych, które znał.
Zdziwiony wstał, chciał zrobić krok do przodu... Bęc! Upadł, potykając się o swoje
nogi. Spojrzał na swoje ręce, krzyknął przerażony i starał się jakoś pozbierać. Zapłakał
się Kacperek, bo po jego białych dłoniach, pięknej pasiastej koszuleczce i czerwonych
spodenkach nie było śladu: ręce i nogi zastąpiły grube łapy, nos – wielki owłosiony nochal,
a całe ciało od czubka głowy po same kończyny pokryte miał niebieskimi i fioletowymi
łuskami. Kiedy już się pozbierał, rozejrzał się wokół, próbując zgadnąć, gdzie jest. Widział
piękną, gęstą trawę w kolorze różowym, a łąkę, na której się znalazł, oddzielał od czarnego
lasu spokojny, przejrzysty strumyczek. Kamienie mieniły się na złoto, a niebo było tak
niebieskie, jak najpiękniejsze niezapominajki w ogrodzie Mamy. Nagle znikąd usłyszał
głos:
– Kacperku!
Obrócił się w lewo, w prawo – nie było z nim na łące nikogo. Przestraszył się i zaczął
stąpać na tyle delikatnie, na ile tylko pozwoliły mu jego wielkie, grube łapy.
– Kacperku! – rozległ się ponownie głos. – Spójrz w górę, tu jestem, nie bój się!
Kacperek spojrzał tam, gdzie mu wskazano i zobaczył nad sobą brzuch wielkiego smoka,
od czubka nosa po czubek ogona pokrytego czerwonymi jak jego ulubione cukierki
łuskami. Smok osiadł na ziemi, uśmiechnął się szeroko, pokazując długie, ostre zęby.
Wcześniejszy strach zastąpiła w Kacperku ulga – uśmiech smoka odprężył go.
– Witaj, przepraszam, ale nie myślałem, że tak cię wystraszę... Mały, nie bój się też o Mamę.
Tak, wiem, że o tym pomyślałeś. Jestem Feniks, król smoków i potrafię czytać w myślach
każdego, jeśli tylko mam taką ochotę. Witaj w Smoczej Dolinie!
Kacperek stał bez słowa i wpatrywał się w wielkie, brązowe smocze oczy. Wydawały mu
się tak bliskie i tak znane, jak żadne inne.
– Mój drogi, marzyłeś o przygodzie, prawda?
Chłopiec, a właściwie teraz smok, pokiwał głową.
– No widzisz, świetnie się składa! Dlatego się tutaj znalazłeś!
Kacperek usłyszał od Feniksa przepiękną opowieść o podróżniku z ziemskiej krainy, który
dawno temu zjawił się w Dolinie i pomógł smokom pokonać chorobę. Choroba przyszła
z czarnego lasu i z łusek każdego smoka wysysała kolor. Kraina stała się czarna i ponura,
tylko nieliczni pozostali zdrowi, w tym także podróżnik. Oczywiście, tak jak Kacper
zamienił się po przybyciu do Doliny w smoka, stawał się nim każdy przybysz. Ukrywali
się oni w wysokich górach daleko na północ, gdzie dotrzeć mogły tylko najsilniejsze
smoki. Nad Smoczą Doliną zaczęła unosić się gęsta, czarna mgła i wydawało się, że nic jej
nie zatrzyma i w końcu wszyscy skończą jak ich bracia w wiosce. Feniks opowiedział, że
28
33955551
3

chorobę sprowadził mieszkający w czarnym lesie wilk zazdrosny o to, w jakim szczęściu
żyją smoki. Rzucił on zaklęcie na malca, który odłączył się od smoczej rodziny, żeby
skosztować wody ze strumienia:
– Biel tych rzek, czerń tych drzew niechaj teraz złączą się. Mocą czarną i ponurą rozkazuję
ci, poczwaro, byś wykąpał się w mych smutkach!
Od tej pory mały smok był czarny, a każdy kto uśmiechnął się do niego, choćby z litości,
zamieniał się w ciemną, posępną istotę. I tak zamierało życie, aż podróżnik postanowił
wybrać się do czarnego lasu. Wszystkie smoki, strwożone, towarzyszyły mu w wyprawie
do jego granic, których bały się przekroczyć. Usłyszały po pewnym czasie skowyt wilka i
zobaczyły, jak złota łuna sunie wprost do nieba. Najszybszy ze smoków poleciał szybko za
nią. Gdy wrócił, w łapach trzymał wielką, złotą łuskę, która nagle zaczęła oślepiać swoim
blaskiem. Blask ten pochłonął całą czarną mgłę wiszącą nad doliną i każdy smok odzyskał
swój kolor. Na niebie zawisła kopuła, która zachwyciła Kacperka kolorem. Od tej pory
życiu smoków nic nie zagrażało, jednak ślad po podróżniku zaginął.
– Niestety, Kacperku, ktoś próbował wykraść chroniącą nas łuskę, co znaczy, że możemy
potrzebować pomocy człowieka, dlatego cię tutaj ściągnąłem. Kacperku, teraz nie
zaprzątajmy sobie tym głowy – musimy cię nauczyć latać!
Dopiero teraz chłopiec zauważył, że na plecach ma dwa wielkie, dumnie uniesione skrzydła.
Bardzo się musiał wytężyć, zanim je rozłożył. Feniks mówił, jak ma nimi machać, żeby
się wzbić... aż nagle świat pod Kacperkiem robił się coraz mniejszy i mniejszy, strumyk
stał się krótką niteczką pomiędzy płatem czerni i różu. Leciał za wielkim smokiem nad
łąką, nad pięknym stawem w kształcie serca, nad wysokimi i starymi drzewami, aż w
końcu dolecieli do siedziby smoków. Było tam kilka tak wielkich domów, jakich Kacperek
w życiu nie widział i o jakich w życiu nawet nie czytał, a także ratusz pokryty srebrnymi
dachówkami i kolorowymi mozaikami. Na rynku smoki rozstawiały stragany, wielkie
kwiaty, przyprawy, warzywa, połyskujące w słońcu materiały, wielkie poduchy i ogromne
ciasta – tak niesamowicie zdobione, jak ręcznie dziergany obrus Mamy.
Feniks wprowadził Kacperka do ratusza, który wypełniony był rzeźbami smoków w
najróżniejszych pozycjach – smok z książką, z lornetką, smok leżący, smok uśmiechnięty,
smok zły... Na ścianach widniały malowidła z mapami, których Kacperek nie znał, a
na nich: mnóstwo granic, mnóstwo rzek, kilka jezior, żadnych mórz. Podpisane były
jako „Smocze Lądy”. Weszli szerokimi schodami na podwyższenie i Kacperek zobaczył
najbardziej zachwycającą rzecz na świecie.
– To jest właśnie Złota Łuska, mój drogi. Widzisz, nigdy jej nie pilnowaliśmy, a teraz...
Łuska była zamknięta w szklanej gablocie. Za podwyższeniem stały cztery smoki, z
których dwa przyglądały mu się bardzo nieufnie.
– Lorris, Lisa – to Kacperek, podróżnik z ziemskiej krainy.
Smoki zdziwiły się bardzo i od razu ukłoniły się przed Kacperkiem.
– Pomoże nam chronić Złotą Łuskę.
– C-co? Ja... nie wiedziałem, nie wiem... – wyjąkał.
– Zaufaj mi, wiesz. Nie sprowadziłbym do Smoczej Doliny chłopca, który nie wiedziałby,
co ma robić. Wybaczcie nam, ale przed Kacperkiem kolejna smocza lekcja...
Wyszli na rynek, pokierowali się na lewo do krzywego, ceglastego domu.
– Tam poznasz Fajerka, pokaże ci kilka sztuczek.
29
33955551
3

W domu Fajerka było strasznie gorąco: w kominku palił się ogień, na środku stało
rozżarzone palenisko, a nad nim wisiał wielki gar, w którym coś mocno bulgotało. Okna
były małe, okrągłe i wszystkie zamknięte. Fajerek okazał się być małym smokiem, który
pełnił w Dolinie rolę kowala. Łuski na jego piersi były osmolone, a węgiel rozsmarowany
na całym ciele tłumił jego intensywny zielony kolor.
– Fajerku, proszę, pokaż naszemu gościowi, jak zrobić użytek z gardła.
Kacperek dostał od Fajerka instrukcje: „Stój spokojnie, szyja wyprostowana, łeb nisko,
nabierz powietrza i spróbuj zagwizdać jak człowiek”. Później nauczyciel dał pokaz swoich
umiejętności władania ogniem, wydmuchując najróżniejsze kształty: drzewka, ptaszki,
widelce i noże...
– No, mały – pokażże, co potrafisz, hehehe!
Kacperek dmuchał i prychał jakby całe wieki, ale nie potrafił wykrzesać nawet iskierki.
Prawie się dusił, ale nawet dym nie wydostawał się z jego paszczy. Fajerek z Feniksem
spojrzeli na siebie i obaj spoważnieli.
– Przepraszam... Ja nigdy... Nie potrafię... – skomlał Kacperek, zakrył twarz skrzydłem i
rozpłakał się na całego.
– Hej, mały, nie płaczże. Nie każdy smok załapuje od razu. Pokażże jeszcze raz, co tam w
tobie siedzi... Hmmm... – Fajerek zamyślił się. – Feniksie, trudna sprawa – zwrócił się do
króla – smok bez ognia... Dobrze żeś wybrał naszego obrońcę? Wiesz przecież, że takie
wybrakowania...
– Dosyć! Skończ, Fajerku! Dobrze wybrałem! Widocznie to nie jego czas. Widocznie nie
musi ziać ogniem jak my wszyscy... Chodź chłopcze, no nie maż się. Nic takiego się nie
stało.
Kacperek jednak widział, że w Feniksie zaszła duża zmiana – posmutniał, oczy przestały
mu się świecić, co chwilę kiwał głową z niedowierzaniem.
– Coś poradzimy, mały, coś poradzimy...
– A tu, słodziutki, będziesz sobie spał. Podoba ci się pokoik? Nie wiedziałam, co lubisz,
więc postawiłam na zaklinaczy ognia, ja ich kocham, no świetni są... Ach, to takie
niebezpieczne! Ale przyglądać się zawsze można, no nie, malutki? Oj, zobaczysz, poczujesz
się tu jak w domu. Przyniosę ci jakiś smakołyk, słodziutki, od razu się uśmiechniesz! –
Klara zamknęła za sobą drzwi do pokoju, który Feniks przeznaczył dla gościa.
Była to jego żona. Bardzo przypominała Kacperkowi babcię – wysoka, ale pulchna, do
tego ze śmiesznym biało-różowym fartuchem w kształcie serca, przewiązanym wokół
pasa, sprawiała wrażenie bardzo zatroskanej i przyjacielskiej osoby – o ile można tak
powiedzieć o smoku.
Kacper martwił się tym, że miał chronić Smoczą Dolinę. Jak, skoro nie potrafi nawet
stworzyć najmniejszego płomyka, iskierki nawet? Fajerek poradził nafaszerować go siarką
i Feniks cały dzień częstował go siarkowymi cukierkami, wodą siarkową i siarkową pianką.
I nic.
– Feniksie… Przepraszam. Będziemy ćwiczyć codziennie, dobrze? – powiedział skruszony
Kacper, jakby zrobił tym wielką krzywdę gospodarzowi.
Feniks uśmiechnął się lekko. Mimo zapewnień króla smoków, Kacperek czuł się źle. Mijały
dni, a z każdym treningiem było coraz gorzej: Kacperek albo się krztusił, albo nawet
nie wydmuchiwał powietrza... Zapał w nim malał, a Feniks zaczął się zastanawiać, czy
30
33955551
3

faktycznie Fajerek nie miał racji i czy podjął właściwą decyzję, sprowadzając do Smoczej
Doliny Kacperka. Minął już chyba piąty dzień bezowocnych treningów. Kacperek otulił się
pachnącą liliami kołdrą – wyszytą specjalnie dla niego przez Klarę – i patrzył na plakaty i
obrazy, które zawiesiła nad jego łóżkiem: smoki wypluwające trzy płomienie, smok, który
z ognia stworzył obraz... Zastanawiał się, czy on kiedykolwiek wypluje chociaż iskierkę.
Jego rozmyślania przerwał głośny huk, po którym usłyszał okropne wycie. Półmrok w
jego pokoju rozrywały jaskrawożółte światła syren, a z innych części domu dobiegały do
niego pokrzykiwania i głośny tupot. Kacperek wyszedł na korytarz i zobaczył miotającego
się, wściekłego Feniksa i zapłakaną Klarę.
– Złota Łuska! Ukradli ją! Zostań tutaj! – rozkazał mu Feniks.
– Ale.. ale... miałem być obrońcą…
– Miałeś, Kacperku, miałeś, ale jakim będziesz obrońcą, skoro nawet nie potrafisz wykrzesać
z siebie iskry?! – krzyknął Feniks.
Wzburzony król smoków wyleciał z domu i trzasnął za sobą drzwiami, zostawiając
zapłakaną Klarę i zszokowanego Kacperka.
– Malutki, on tak wcale nie... nie myśli... Malutki... Malutki! Nie uciekaj! – Klara próbowała
go zatrzymać, ale Kacperek był zrozpaczony. Wiedział, że Feniks nie jest z niego zadowolony,
wiedział, że pokładał w nim wielką nadzieję, że w razie potrzeby wszystkich uratuje... Nie
widział, gdzie leci, skrzydła niosły go z wiatrem.
Wylądował na łące, na której znalazł go Feniks. Kacperek miał sobie za złe, że nie potrafi
pomóc smokom, z którymi już się zaprzyjaźnił. Przecież dlatego trafił do Smoczej
Doliny – żeby chronić Złotą Łuskę! Podszedł do strumyka i popatrzył w swoje odbicie
– był zapłakany, smutny i chciał wrócić do domu, do Mamy... Kiedy wzbijał się znów w
powietrze, zauważył dwie żółte, połyskujące w świetle księżyca łuski i wrócił do Klary,
żeby jej powiedzieć, że chce wracać do domu.
Wleciał oknem do pokoju, który przygotował mu Feniks. Przypomniał sobie, jaki był
szczęśliwy i dumny, kiedy go prowadził do miasta. „To najlepszy nauczyciel, musi ci się
udać!” – powtarzał coraz mniej pewny swoich słów Feniks, kiedy szli na lekcje do Fajerka.
Już chciał otwierać drzwi, kiedy usłyszał za nimi donośny głos Feniksa.
– To ktoś z nas! Smok! SMOK! Smok ją ukradł! Strażnicy byli ogłuszeni! Jesteśmy zgubieni...
Wilk... To on... I smok!
Kacperka aż zamurowało. Smok ukradł Złotą Łuskę? Dlaczego? Przecież wszystkie smoki
były szczęśliwe, nikomu nic nie brakowało, wszyscy wzajemnie sobie pomagali. Wyszedł
z pokoju i poszedł w kierunku głosów.
– Ja... chciałbym pomóc, Feniksie. Proszę, pozwól mi...
Feniks spojrzał na chłopca spode łba. Widać było, że jest załamany i wściekły jednocześnie,
jego szyja nie była już wyprostowana, a przygarbiona, Klara też nie miała w sobie tyle
życia, co wcześniej.
Kacperek mówił dalej:
– Słyszałem, co mówiłeś... Nie podsłuchiwałem, po prostu słyszałem! Pozwól mi...
– Dobrze, mały. Dobrze. I tak już wszystko stracone, nie ma żadnego śladu, żadnego
tropu. To był ktoś z nas. Ktoś, kto znał wszystkie stróżujące smoki... Te niestety straciły
pamięć i nie wskażą nam, kto to był... A zna je przecież cała Dolina! Cała... Ech, Kacperku,
przepraszam, że cię tu ściągnąłem, nie trzeba było tego robić...
31
33955551
3

32
33955551
3

– Przepraszam, że nie potrafię pluć ogniem, Feniksie, starałem się...
Feniks uciszył go machnięciem ręki i wskazał, żeby szedł za nim. Po drodze do ratusza
mijali inne smoki. Nikt już nie żartował, wszyscy byli przygaszeni, patrzyli z nadzieją na
przechodzącego pomiędzy nimi przywódcę. Nie patrzył nikomu w oczy, szedł przed siebie
ze spuszczonym łbem pomiędzy jakby wyblakłymi domami i uliczkami. Weszli do ratusza
przez wielkie drewniane drzwi, wspięli się na górę znajomymi już schodami i zobaczyli
pustą, szklaną, ochronną klatkę. Kacperek już wiedział, że kradzieży dokonał jeden ze
smoków, nie wiedział jednak – podobnie jak ich król – dlaczego. Był tam obecny również
Fajerek – zameldował Feniksowi, że nie znalazł żadnych śladów włamania, żadnych łusek,
które mogłyby wskazywać na jakiegoś smoka. Zostali więc bez Łuski i bez jakichkolwiek
tropów.
– Zaraz przyjdą strażnicy. Ech, co to za smok, który chce ukraść Złotą Łuskę? No co za
smok? Niechże mi ktoś powie... – powtarzał w kółko Fajerek. On również wyglądał bardzo
posępnie, jednak widać w nim było jakaś nadzieję.
Trzasnęły drzwi, a po schodach wchodzili strażnicy – Lisa, której kremowe łuski straciły
blask, dwoje innych, którzy nie zostali Kacperkowi przedstawieni przy jego pierwszej
wizycie w ratuszu, jednak wyglądający równie ponuro jak cała reszta smoków i Loris,
który wydawał się nieobecny bardziej niż wszyscy inni.
– Moi drodzy, bardzo mi przykro... że ta sytuacja miała miejsce... Przykro mi, że ucierpiały
moje kochane smoki... Ale znajdziemy, znajdziemy Złotą Łuskę. Znajdziemy tego
smoka, obiecuję wam! – przemówił Feniks. – Kochani, cokolwiek... Cokolwiek sobie
przypomnijcie, błagam.
– Feniksie, królu, ogłuszył nas. Obcego nigdy byśmy nie wpuścili... Feniksie, zawiedliśmy.
Nie powinniśmy. Pamiętam, że rozeszła się mgła. Ona zabrała wszystkie wspomnienia –
moje, Lorrisa, Drima i Snoga… Wybacz.
Lisa zwiesiła głowę, a w jej oku zakręciła się duża łza. Kacperek przyjrzał się wszystkim
stróżującym smokom – każdy miał smutek w oczach, łuski pozbawione blasku... Oprócz
jednego z nich.
– Feniksie! Muszę lecieć nad strumień, muszę! – krzyknął nagle chłopiec i wszyscy
odwrócili się w jego stronę. – Feniksie, nie każ mi teraz tłumaczyć, proszę...
– Polecę z nim – odezwał się miękko, ale stanowczo Lorris.
– Dobrze, Lorris. Będzie z tobą bezpieczny.
– Ale nie potrzebuję...
– Co to za smok, który nie potrafi zionąć ogniem, Kacperku? Wybacz, ale będę cię
eskortował – czy chcesz, czy nie.
Kacperek całą drogę czuł na sobie gniewne spojrzenie Lorrisa. Wiedział, że zareaguje
nawet na najmniejszą zmianę kierunku, więc leciał prosto nad strumień, nie dając nic
po sobie poznać. Kiedy dolatywali na miejsce, księżyc jeszcze mocno świecił, a dzień
dopiero zaczął się przebijać na niebie. Łuski, które kilka godzin temu Kacperek zauważył
nad strumykiem, wciąż tam były. Żółte łuski. Tak żółte jak te, które widział na smoku
lecącym tuż za nim. „Lorris? Dlaczego?” – myślał przez całą drogę. Wylądowali, Kacperek
podszedł do strumienia, usiadł i patrzył na swoje odbicie.
– I co, znalazłeś to, czego szukałeś? – zapytał Lorris.
– Tak. Powiedz mi, dlaczego to zrobiłeś? Dlaczego ukradłeś Złotą Łuskę?
33
33955551
3

Lorris wydawał się zaskoczony tym, co usłyszał.
– Widzisz, tam leżą twoje łuski. Przecież jesteś smokiem, kochacie się wszyscy, pomagacie
sobie, ona was chroniła, Feniks opowiadał mi…
– Och, co ty możesz wiedzieć, mały człowieku. Ten głupiec ściągnął cię tu, bo myślał, że
potrafisz czarować nie gorzej niż wilk. Mylił się, jak widać. Cóż, życie wśród smoków nie
jest aż tak kolorowe i wspaniałe, jak ci się wydaje. Ty poznałeś tylko pozytywne strony...
– A czego można chcieć więcej? Gdyby nie to, że tęsknię za Mamą, chciałbym tu zostać na
zawsze...
– Uwierz mi, nie jest to idealne miejsce. Nic się nie dzieje, każdy uśmiechnięty, mam dosyć.
Widzisz, historia, którą opowiadał ci Feniks, ma też inne zakończenie. Złota Łuska nie
wchłonęła całej czerni ze Smoczej Doliny. Smok, który ją wtedy trzymał, tak się wystraszył,
że w ostatnim momencie upuścił ją i straciła blask. Te łuski, które tu widzisz – wskazał
pod swoje skrzydło – zakrywały całe życie to. – Pod skrzydłem, niemal niewidoczne,
lśniły dwie czarne łuski. – Upadek Złotej Łuski spowodował, że przestała wchłaniać czerń,
zostały tylko te dwie łuski. Widzisz, początkowo cieszyłem się z życia, że wszystko jest
w porządku. Ale ta czerń dała o sobie znać. Musiałem udawać, że nic się nie zmieniło,
a ja czułem, że te dwie łuski pochłaniają całą moją radość. Chciałem, żeby wszyscy się
tak czuli, dlatego postanowiłem ją ukraść. Wiedziałem, że Feniks szuka obrońcy... Nie
spodziewałem się, że znajdzie kogoś, kto nie potrafi nawet wykrzesać iskry. Dlatego
zdecydowałem się ją zabrać, mimo że byłeś w Dolinie. Nawet nie możesz się obronić...
– Ale... ale... Lorris, czemu nikomu nie... czemu nie powiedziałeś Feniksowi, że zostały na
twoim ciele czarne łuski? Przecież by zaradził…
– Haha! Spójrz na siebie i zobacz, jakiego sprowadził nam obrońcę. Cóż, koniec tych
pogaduszek, muszę wrócić do miasta i powiedzieć, że nie podołałeś mi, nowemu królowi
Smoczej Doliny... Obrońco.
Lorris rzucił się w stronę chłopca, który wzbił się w powietrze. Smok ruszył za nim w
pościg, a Kacperek nie wiedział nawet, że jest w stanie lecieć tak szybko jak teraz. Pod
sobą widział tylko chmury. Lorris co chwilę wypluwał długi sznur ognia, przed którym
chłopiec uchylał się w locie. Kiedy robił jeden z takich uników, lecieli nad czarnym lasem.
Kacperek zszedł za nisko, zahaczył o drzewo i runął na ziemię. Przeturlał się kilka razy i
zobaczył nad sobą czarny już łeb Lorrisa.
– No i co, to już koniec, maluchu – powiedział szyderczo smok.
Kacperek czuł, że traci przytomność, obraz przed oczami zaczął mu się rozpływać...
Przypomniała mu się Mama i jej piosenka, którą razem śpiewali: „Mój przyjacielu... podaj
mi rękę... Ruszymy w świat... zaśpiewamy piosenkę... Nasza przyjaźń trwa... Nieważne, co
przyniesie los... podaj mi rękę... Miłość wokół nas... rozbrzmiewa... otacza nas...”. Prawie
nieprzytomnie zaczął nucić jej słowa. Był to najpiękniejszy śpiew, mimo że najcichszy, jaki
kiedykolwiek rozległ się na Smoczych Lądach. Lorris, słysząc słowa piosenki, przeraził się,
zaczął krzyczeć i nagle rozświetlił się pełnym blaskiem.
Smoki z Doliny usłyszały śpiew Kacperka i zerwały się do lotu. Kiedy dotarły nad
strumień, zobaczyły złotą poświatę nad czarnym lasem. Pieśń chłopca nie ustawała, a
blask był coraz mocniejszy. Smoki zaczęły pokrzykiwać z niedowierzaniem – oto czarny
las pod wpływem śpiewu chłopca nabierał kolorów. Kiedy światło zgasło, Feniks rzucił
się w stronę, z której dochodziła melodia. Zobaczył na polanie Złotą Łuskę, różniącą się
34
33955551
3

od zaginionej tym, że można było na niej odczytać słowa pieśni dziecka. Feniks wziął ją i
zabrał nieprzytomnego Kacperka nad strumień. Klara ochlapała chłopca białą wodą, aby
go ocucić.
– Już dobrze, dobrze… – szeptała.
Chłopiec słyszał jej cichy głos i słowa Feniksa:
– Jednak nas uratował! Uratował nas ten chłopczyk, wiedziałem! – Słychać w nich było
zachwyt i podziw.
Z inskrypcji na Złotej Łusce wynikało, że tekst piosenki, którą teraz wszyscy usłyszeli, jest
zaklęciem, które przeciwdziała czarnej zarazie. Gdy Feniks to przeczytał, z jego oka na

35
33955551
3

różową trawę skapnęła wielka, szczera smocza łza.
Kacperek zaczął się przebudzać. Bolały go plecy. Przetarł oczy i zobaczył, że z powrotem
ma ręce, nie ma już łusek, nos jest normalny, a na plecach nie ma skrzydeł. Siedział na
krześle przy biurku, nad rozsypanymi kredkami i nad kartką, na której narysowany był
wielki, czerwony smok.
– Mamo! – krzyknął, zerwał się na równe nogi i pobiegł do Mamy, żeby opowiedzieć jej
swoją historię.

36
33955551
3

37
33955551
3

Było naprawdę zimno. Wiał silny wschodni wiatr, porywając do tańca wirujące w
powietrzu drobinki śniegu, wzbijając z ziemi białą mgiełkę i zakrywając wszystko, co się
dało, srebrzystym tumanem. Panowała mroczna i długa noc polarna. Gdzieś na dalekiej
Północy, w stacji polarnej, spali już wszyscy. No, prawie wszyscy – sen nie zmorzył jeszcze
dwóch psów, Loli i Brzydala, które – ignorując padający śnieg – wpatrywały się w ciemną
dal, jakby w oczekiwaniu czegoś. Oczywiście wiedziały, po co tutaj są, w końcu w Arktyce
żyją niedźwiedzie polarne, tak niebezpieczne dla nieuważnego podróżnika. Ich głównym
zadaniem było więc ostrzeganie głośnym szczekaniem o zbliżaniu się nieproszonych gości
w kierunku stacji – i tę rolę zawsze pełniły z dużym wyczuciem i oddaniem.
Tej jednak nocy ani niedźwiedzie polarne, ani sen nie nadchodziły. Lola śledziła leniwie
oczyma za snującymi się w powietrzu srebrzystymi gwiazdkami śniegu. Czasem od
niechcenia podrapała się za uchem lub ziewnęła, szeroko rozdziawiając pysk. Brzydal
tymczasem warował przy jednym z wejść do stacji, wiernie oczekując, aż ktoś łaskawie
wyjdzie i pogłaszcze go po łbie lub podrapie po karku. Wszyscy jednak spali i nikomu na
myśl nawet nie przyszło, żeby w tak mroźną noc wyściubić choć koniuszek nosa za drzwi.
W przeciwieństwie do swoich dwunożnych przyjaciół oba psy były znakomicie
przystosowane do mroźnego arktycznego klimatu. Natura obdarowała je bardzo gęstym
futrem, które znakomicie chroniło przed zimnem, wyposażyła w szerokie i silne łapy, a
także w bystry wzrok i czuły węch, przed którym żadna woń nie była w stanie się ukryć.
Bardzo przyjacielsko nastawione do ludzi witały ich zawsze radosnym szczekaniem,
przymilnym merdaniem ogonem, a tych bardziej skorych do zabawy lubiły od czasu do
czasu polizać po policzku. Oba psy mieszkały w budach tuż przy stacji, więc nie można
było przejść obok nich bez zwrócenia na siebie uwagi. Zresztą one również nie wyobrażały
sobie, żeby ktoś mógł minąć je obojętnie i zawsze liczyły na jakikolwiek serdeczny gest.
Jednak pomimo bardzo bliskiego pokrewieństwa (Lola i Brzydal byli rodzeństwem), każdy
z psów miał swój charakter i odmienne sympatie. Brzydal miał czarne futro i imię niezbyt
pasujące do jego urokliwego pyska. Choć sprawiał wrażenie bardziej odpowiedzialnego i
mądrzejszego, często zapominał o powadze, kiedy ktoś miał ochotę pobawić się z nim w
zapasy – przepychanie się i turlanie w śniegu było tym, czemu nie był się w stanie oprzeć.
Najwyraźniej nie znał zasad savoir-vivre’u, bo zawsze każdemu podawał lewą łapę, ale robił
to w sposób tak uroczy, że nikt nie śmiał go tego oduczyć. Ponieważ jego buda była bliżej
wejścia do stacji, szybko reagował na każdy szmer za drzwiami, a ktokolwiek wychodził na
zewnątrz, prawie zawsze zastawał Brzydala czujnie stojącego przy budzie, oczekującego
na powitanie. Jeśli takowe nie nastąpiło, pies przypominał o sobie szczekaniem, próbując
zagrodzić drogę zapominalskiemu.
W przeciwieństwie do Brzydala Lola była strasznym śpiochem. Podczas gdy jej brat
siedział przed budą, czujnie nasłuchując odgłosów ze stacji, ona jedynie wystawiała swój
wilgotny nos na zewnątrz. Dopiero kiedy słyszała zbliżające się kroki, łaskawie wychodziła,
powoli przeciągała prawą, potem lewą łapę i już była gotowa, żeby się przywitać. Futro
mała brązowe z ciemniejszymi bokami i białym brzuchem, a pysk kształtem zbliżony do
wilczego, czym szczególnie różniła się od Brzydala. Jej lenistwo bywało jednak czasami
pozorne, bo kiedy tylko widziała, że bratu poświęca się więcej uwagi, jak strzała wypadała
z budy i głośnym ujadaniem usiłowała wymusić, aby i z nią ktoś się pobawił. Podobnie
jak Brzydal była strasznie zazdrosna i chciała, żeby to ją wszyscy głaskali – te sprzeczne
38
33955551
3

interesy czasem trudno było pogodzić osobom mieszkającym w stacji.
Ta noc była wyjątkowo spokojna; nic się wokół nie działo, a wszechogarniająca cisza aż
dzwoniła w uszach. Lola od niechcenia popatrzyła na Brzydala, wytężyła wzrok… „Nie,
to niemożliwe” – pomyślała. „Czyżby znowu ktoś źle przypiął łańcuch?”. Rzeczywiście,
Brzydal swobodnie chodził sobie wokół budy, a odpięty łańcuch leżał w jednej z pobliskich
zasp. Mało tego, pies najwyraźniej wybierał się na spacer, bo po obwąchaniu wszystkich
okolicznych słupów lekkim truchtem skierował się w stronę fiordu i po chwili zniknął w
ciemnościach. Lola osłupiała, ale tylko na chwilę, bo zaraz zaczęła wiercić się i mocno
ciągnąć trzymający ją łańcuch. Wysiłek się opłacił, bo w końcu udało jej się zsunąć obrożę
i już była wolna. Nie namyślając się długo, pobiegła w tę samą stronę, w którą podążył
Brzydal i po chwili jej sylwetka również zniknęła w mroku.
Minęło trochę czasu zanim udało się Loli dogonić brata i – jak to w rodzeństwie bywa –
pełna wyrzutów, że na nią nie poczekał, chwyciła go zębami za ucho. Brzydal zrozumiał
naganę i już od tej pory był grzeczny i potulny jak baranek. Nawet nie starał się wyprzedzać
Loli, tylko wiernie dotrzymywał jej kroku.
I tak sobie razem biegli wśród białej tundry, bok w bok, a białe obłoki pary wychodziły
im z pysków. Chmury ustąpiły i odsłoniły księżyc w otoczeniu miliardów gwiazd, którego

39
33955551
3

chłodne światło zalało białe pustkowia. Wiatr również ucichł i jedynie pęd psów wzbijał w
górę drobinki śniegu, które jeszcze przez chwilę migotały w mroźnym powietrzu, zanim z
powrotem upadły na ziemię. Lepszych warunków do nocnych wędrówek nie można sobie
było wymarzyć.
Zwierzęta dotarły na brzeg fiordu. Wyglądał na zamarznięty, a taflę lodu przykrywała
cieniutka warstwa białego puchu. Brzydal przypomniał sobie, jak to kiedyś obserwował
ludzi jeżdżących na łyżwach na jednym z zamarzniętych jeziorek w pobliżu stacji. Wtedy
wydawało mu się to głupie i śmieszne, ale teraz, kiedy prawie nikogo nie było w pobliżu,
nabrał odwagi i postanowił spróbować, co to takiego i czy faktycznie sprawia to taką
przyjemność. Na nieco drżących łapach wszedł na lód i nieśmiało zrobił parę kroków. W
końcu nabrał odwagi, wziął rozpęd i zaczął się ślizgać. Po kilku niezbyt udanych próbach
zrozumiał zasady nowej zabawy i ślizganie szło mu znacznie lepiej, a nawet odkrył w tej
czynności pewną frajdę.
Lola została na brzegu. Jakoś trudno jej było sobie wyobrazić, żeby pies mógł się tak
zachowywać, a poza tym coś jej podpowiadało, że tam gdzie stoi jest bezpieczniej.
Tymczasem Brzydal w ferworze zabawy znacznie oddalił się od brzegu. Nagle do uszu
Loli dobiegł cichutki trzask pękającego lodu. Szybko wyczuła niebezpieczeństwo, ale kiedy
zaczęła ostrzegawczo szczekać, Brzydal też zauważył, co się dzieje. W panice zaczął szybko
biec w kierunku brzegu, a trzaski dochodzące ze środka fiordu były coraz wyraźniejsze;
na lodzie pojawiły się pęknięcia, które zdawały się gonić uciekającego psa. Przerażony
Brzydal niepotrzebnie odwrócił głowę – to spowodowało, że nieco zwolnił bieg. Wtem
lód pod nim się załamał i pies wpadł do lodowatej wody. Bezradnie przebierał łapami, na
próżno próbując się wydostać.
Stojąca na brzegu Lola rozpaczliwie szczekała. Prędko jednak oszacowała odległość dzielącą
ją od Brzydala, a ponieważ szczęśliwie okazała się ona niezbyt duża, powoli zaczęła się
czołgać po lodzie w kierunku brata. Chwilę później już była przy nim, chwyciła go zębami
za skórę na karku i zaczęła mocno ciągnąć. Po chwili wspólnego wysiłku i szamotania się,
Brzydal przednimi łapami był już na skraju przerębla, po czym ostatkiem sił dźwignął się
i wydostał na lód. Leżał i ciężko dyszał ze zmęczenia, ale Lola wiedziała, że nie ma chwili
do stracenia. Zmusiła Brzydala do ostrożnego czołgania się w kierunku brzegu i po chwili
oba psy były już bezpieczne.
Mokra sierść Brzydala bardzo szybko pokryła się kryształkami lodu i pies zaczął odczuwać
chłód. Jedynym wyjściem było jak najszybsze wyruszenie w dalszą drogę, żeby się rozgrzać.
Po pewnym czasie zmęczenie minęło i Brzydal dziarsko biegł u boku Loli. Nawet próbował
żartować ze swojej niefortunnej nauki ślizgania się po lodzie, ale Lola krótkim warknięciem
przywróciła go do porządku. W końcu cała ta zabawa kosztowała ją sporo nerwów.
Pogoda nadal dopisywała. Księżyc przesunął się na niebie i dalej oświetlał drogę małym
wędrowcom. Ponieważ psy zaczęły odczuwać lekkie zmęczenie, postanowiły zatrzymać
się u podnóża lekko majaczących w mroku gór. Wkoło leżało sporo głazów i mniejszych
odłamków skalnych, wśród których Brzydal znalazł kilka tworzących małą wnękę – można
się było w niej położyć i spokojnie odpocząć. Kiedy razem jako tako się umościli, Lola
stwierdziła, że utnie sobie małą drzemkę. Brzydal początkowo też próbował zasnąć, ale
ostatnie wydarzenie tak nim wstrząsnęło, że nie był w stanie zmrużyć oka. Postanowił więc
opuścić na chwilę legowisko i trochę rozprostować kości.
40
33955551
3

Przeszedł kilkanaście kroków i od niechcenia spojrzał w niebo. To, co tam zobaczył,
sprawiło, że zastygł w bezruchu pełen zachwytu. Właśnie zaczął się jeden z najpiękniejszych
spektakli w tej części kuli ziemskiej – na niebie zajaśniały falujące wstęgi zorzy polarnej.
Oczywiście zórz w swoim życiu widział już wiele, w końcu był psem polarnym, ale zawsze
oglądał je z perspektywy stacji. Tam zaś sztuczne światło oświetlające budynki szpeciło
widok zorzy, odbierało jej głębię barw. Brzydal był zachwycony. Postanowił obudzić Lolę,
żeby też zobaczyła to co on, ale kiedy tylko się odwrócił, poczuł dziwny zapach, który
bardzo go zaniepokoił. Wytężył wzrok i w oddali, tuż obok ich schronienia, zauważył
sylwetkę dużego zwierzęcia.
Nie, nie mylił się, to był niedźwiedź polarny – największy drapieżnik Arktyki. Nagła myśl
poraziła Brzydala, sierść zjeżyła mu się na karku. „Przecież tam śpi Lola!”. Zanim jednak
dobiegł, niedźwiedź już przy niej był. Lola, dopiero co przebudzona, od razu wyczuła
niebezpieczeństwo i zaczęła przeraźliwie skomleć, próbując opędzić się od niedźwiedzich
łap. Brzydal już był przy napastniku. Chwycił go zębami za tylną nogę, starając się odwrócić
jego uwagę. Ostre zęby i groźne warczenie zrobiły swoje – niedźwiedź ewidentnie zaczął
się wycofywać. Na postrach kłapnął zębami w stronę Brzydala i majestatycznym, ciężkim
krokiem oddalił się w swoją stronę.
Na szczęście Loli niedźwiedź był młody i syty, co o tej porze roku nie zawsze jest oczywiste,
i najwyraźniej kierowała nim ciekawość, a nie agresja. Strach pomyśleć, co by było z Lolą,
gdyby trafiła na wygłodniałe zwierzę…

41
33955551
3

Lola była przerażona, a jej oddech był szybki i płytki. Okazało się, że w czasie przepychanek
niedźwiedź drasnął ją w łapę, z której teraz lekko kapała krew, barwiąc śnieg. Brzydal
zaczął dokładnie lizać ranę, aż krwawienie ustało. Kiedy jednak próbowali iść dalej,
okazało się, że Lola trochę kuleje i muszą zwolnić tempo marszu. Brzydalowi znowu
zaczęło dokuczać zimno, które potęgował wzmagający się wiatr. Ich potajemna ucieczka
i odrobina wolności, jakiej zaznały, już nie podobały im się tak samo jak na początku.
Brzydal zaczął nawet wspominać swoją zaciszną budę. Ponieważ Lola szła coraz wolniej i
z coraz większym trudem wyciągała grzęznące w sypkim śniegu łapy, Brzydal zrozumiał,
że muszą jak najszybciej wrócić do stacji. Chociaż sporo się od niej oddalili, według jego
obliczeń powinni dotrzeć na miejsce wczesnym rankiem. Może przy odrobinie szczęścia
zaspany meteorolog, który w tym czasie prowadzi obserwacje pogody, akurat nie zauważy
ich nieobecności…
Ponieważ psy nigdy nie miały problemu z orientacją w terenie, odnalezienie drogi powrotnej
do stacji wydawało się Brzydalowi bułką z masłem. Ustalił, w którym kierunku powinni
iść, po czym starał się zachęcić Lolę, żeby jak najmniej myślała o bolącej łapie, a bardziej
skupiła się na drodze, którą mieli przed sobą. Dookoła rozścielała się biała, nieruchoma
tundra, a na jej tle psy były tylko dwoma małymi punkcikami, które wytrwale poruszały
się w im tylko wiadomym kierunku.
Tymczasem księżyc zaczął powoli chylić się ku linii horyzontu, dając coraz mniej światła,
a na niebo wystąpiły chmury, które zasłoniły blednące gwiazdy. Wiatr, wiejący wcześniej
jakby od niechcenia, zaczął się wzmagać, wzniecając lekkie obłoczki białego pyłu. Gdyby
Brzydal oglądał to spokojnie, leżąc przed swoją budą, na pewno by mu się to spodobało.
Tymczasem teraz wcale nie było mu do śmiechu, zwłaszcza że śnieżne tumany nadciągające
z wielu stron skutecznie utrudniały orientację w terenie.
Ponieważ pogoda w Arktyce jest bardzo kapryśna, na kolejną zmianę nie trzeba było długo
czekać – niewinna z pozoru mgiełka prędko zamieniła się w zamieć śnieżną, która zatykała
oczy i pysk, oślepiała i ogłuszała. Słysząc obok siebie ciężki oddech Loli, Brzydal nie chciał
głośno wyrażać myśli, która jak szalona kołatała mu w głowie – nie wiedział dokąd iść,
zgubił ślad drogi do domu. Mimo to parł naprzód, bo wiedział, że tylko w ten sposób jest
w stanie ich uratować przed zamarznięciem w tym śnieżnym i głuchym pustkowiu.
W pewnym momencie Lola padła na śnieg, całkowicie wyczerpana. Brzydal na próżno
starał się ją zachęcić do dalszego marszu. Do głowy by mu jednak nie przyszło, aby ją
zostawić samą. Położył się przy niej, starając się ją ochronić przed silnym wiatrem oraz
trochę ogrzać. Po pewnym czasie Lola trochę doszła do siebie i była w stanie iść dalej,
mimo że ból łapy coraz bardziej jej dokuczał.
Śnieg padał coraz bardziej gęsty – nic nie było widać na odległość kilku kroków. Psom
wydawało się, że idą bardzo długo, ale kiedy Brzydal obejrzał się za siebie, zobaczył, że
od ich ostatniego miejsca postoju przy olbrzymim kamieniu, którego kształt majaczył w
zamieci, dzieli ich zaledwie kilkadziesiąt metrów. Zrezygnowany nie powiedział Loli ani
słowa o swoim odkryciu, żeby jej nie załamywać.
I tak szli i szli, grzęznąc od czasu do czasu w śnieżnych zaspach i padając ze zmęczenia.
Krótkie postoje nie dawały wytchnienia, powoli zaczynał im doskwierać głód. Jednak siła
zwierząt żyjących w niegościnnym klimacie Arktyki jest duża, a ich wola przetrwania
jeszcze większa. To właśnie ona nie pozwalała naszym czworonożnym wędrowcom się
42
33955551
3

zatrzymać i tak zwyczajnie poddać.
Brzydal szedł z przodu, próbując torować Loli drogę. Po pewnym czasie jednak tempo
jego marszu wyraźnie spadło, ledwo włóczył łapami. Lola też nie czuła się lepiej, ale nie
skarżyła się na swój stan, dzielnie idąc przed siebie. Kiedy czas przebytej drogi zaczął
dłużyć się w nieskończoność, a wysiłek był zbyt duży, Brzydal doszedł do wniosku, że
jeszcze parę metrów i kładzie się spać. Nie zwracając uwagi na idącą za nim Lolę, padł
w najbliższą zaspę śniegu. Kiedy słodka drzemka zaczynała sklejać mu powieki, usłyszał
gdzieś nad sobą jakiś głos, jakby przez mgłę: „Wreszcie przyszły, dwa dni na nie czekaliśmy”.
„Zabawne – pomyślał – a mnie się wydawało, że nie było nas parę godzin”. I zasnął.
Było zimno, a noc polarna powoli miała się ku końcowi – nad horyzontem błyszczała
jasna łuna zwiastująca pojawienie się za kilka tygodni słońca. Psy leniwie siedziały przy
swoich budach, Lola od niechcenia obserwowała wirujące płatki śniegu, które tańczyły jej
przed nosem, a Brzydal dokładnie wylizywał sobie prawą łapę. Oboje przed chwilą zjedli
suty posiłek i oboje odpoczywali, bardzo zadowoleni z życia. Jednym wspomnieniem
niefortunnej wycieczki była gojąca się szrama na łapie Loli.
Kiedy przyszła noc i wokół znów zrobiło się cicho, a światła w stacji zaczęły powoli gasnąć,
Brzydal dałby głowę, że Lola łobuzersko puściła do niego oko. Udawał jednak, że tego
nie widzi, bo nadal nie mógł się nacieszyć zaciszem swojej budy. „Do czasu, braciszku” –
pomyślała Lola, której uwagi nie uszło pozornie obojętne zachowanie Brzydala.

43
33955551
3

44
33955551
3

Nad łąką zmierzchało… Między liśćmi tańczyły już ostatnie promienie słońca, rzucając
gdzieniegdzie filuterne cienie. Ziemia zaczęła uwalniać swój subtelny zapach wilgoci, a
źdźbła traw i polne kwiaty pokryły się drobnymi kroplami wieczornej rosy.
Pajęczyca Anielka rozkoszowała się ciszą i ciepłem wieczoru rozciągnięta wygodnie na
srebrzystej pajęczynie. Leżąc na plecach, kiwała sobie od niechcenia trzema nogami do
rytmu, który nadawała kukułka. Anielka tęsknym wzrokiem otuliła przelatującego nad nią
skowronka, uśmiechnęła się do pszczoły spieszącej się do ula, puściła oczko do grubego
trzmiela wchodzącego do swej ziemnej norki.
– No, już najwyższa pora ich wołać. – Otrząsnęła się. – Chłopaki! – Powietrze przeciął jej
dźwięczny głos. – Do domu!
Anielka co wieczór wołała swoich trzech synków, którzy przez całe popołudnia bawili się
na łące.
– Ach, mamo, było cudownie! Graliśmy w piłkę, ścigaliśmy się od rosochatego dębu
rosnącego przy strumyku aż do skraju łąki i z powrotem, bawiliśmy się w chowanego!
Pajęczyca bardzo lubiła takie wieczory. Ten radosny zgiełk, wspólne kolacje, przepychanki
przy wieczornej toalecie.
– Chłopcy, wykąpcie się, póki rosa jest jeszcze ciepła i nie zapomnijcie umyć kądziołków! –
przypomniała Pajęczyca, prowadząc synków pod uginające się od ciężaru rosy liście.
Mycie kądziołków jest dla małych pajączków tym, czym mycie zębów dla ludzkich dzieci.
Bez tego – ani rusz!
Małe pajączki strącały z liści kropelki wody i wskakiwały pod nie, ciesząc się, że rozpryskują
się o ich ciałka na tysiące migoczących drobinek. Po kąpieli wskoczyły do utkanych ze
źdźbeł trawy łóżeczek, stojących pod pochylonym w łuk wielkim liściem łopianu.
– Jesteście gotowi? – spytała mama Pajęczyca, poprawiając niesfornie opadające kołderki.
Uszyła je szczypawka z delikatnych nitek zakupionych u zaprzyjaźnionej rodziny
jedwabników.
Małe pajączki zaczęły mrużyć do snu wszystkie dwadzieścia cztery oczka. Uwielbiały
ten magiczny moment, kiedy mama zasiadała w swym bujanym fotelu z muszli
ślimaków, zamykała trzy pary oczu, a jedną tylko ukradkiem spoglądała na synków spod
półprzymkniętych powiek i zaczynała swą wieczorną baśń…
Pewnego jesiennego dnia na łące przy rosochatym dębie pojawiła się mała dziewczynkapajączek. Ciepły powiew wiatru zupełnie przez przypadek przywiał właśnie tutaj jej
pajęczą niteczkę, którą kurczowo trzymała wszystkimi ośmioma łapkami. To był bowiem
niezwykle ekscytujący lot. Okolica okazała się na tyle piękna i gościnna, że Pajączka
postanowiła tu się osiedlić. Utkała sobie hamak pod rozłożystym liściem łopianu i często
wpatrywała się w niebo w poszukiwaniu ptaków, much, ważek i os.
„Jak cudnie jest tam, w górze” – myślała co wieczór. „Ach, jak bardzo chciałabym mieć
skrzydła i jeszcze raz wzbić się w przestworza!” – marzyła. Często nawet śniła, że u ramion
wyrosły jej piękne, czarne skrzydełka.
Mijały miesiące… Mimo że Pajączce doskwierała samotność, była zawsze bardzo pogodna,
wesoła i pomysłowa. Niełatwo jest bowiem bawić się samemu. Pewnego wiosennego
poranka skakała sobie, jak co dzień, po kamykach obmywanych przez strumyk, śpiewając
pod nosem piosenkę-wyliczankę. Wymyśliła ją sama, ale muzykę do niej skomponował
jej ukochany dziadek – chrząszcz Zibi. Piosenka brzmiała mniej więcej tak:
45
33955551
3

Hop! Hop! Robię krok!
Tralala, zrobię dwa!
Strach mnie nie obleci,
skoczę też na trzeci.
To już nie są żarty –
skoczyłam na czwarty.
Piąty mi się tak podoba!
Dookoła niego woda,
a ja w wodę – bęc!
Teraz już ostrożniej chodzę.
Szósty kamień mam po drodze.
Na siódmy nie wskoczę chyba –
widzę, że tam pływa ryba.
Nie wystraszę jej!
Ósmego kamienia szukam,
palcem siebie w czoło pukam,
bo to dziwna rzecz się stała:
ja – Pajączka taka mała,
dałam radę jak ten topik
cały strumyk w mig przeskoczyć!
Nagle stanęła jak wryta. Nieopodal norki trzmiela coś leżało. W pierwszej chwili myślała,
że to kamyk. Ale „coś” nie było ani tak zimne, ani tak gładkie i twarde jak on.
„Co to może być?” – pomyślała Pajączka. Nigdy przedtem nie widziała czegoś tak dziwnego.
Kuleczka miała przezroczystą ściankę i przez ułamek sekundy Pajączce wydawało się, że
coś przesunęło się w jej wnętrzu – wolno i płynnie, jak obłok po niebie.
Pajączka postanowiła zabrać kuleczkę do domu. Jako że nie miała przyjaciół, a bardzo
pragnęła mieć choćby jednego, tak właśnie zaczęła traktować kuleczkę – jak najlepszego
towarzysza.
– Nazwę cię Obłoczek – szepnęła Pajączka.
Każdego dnia Pajączka mówiła do Obłoczka, woziła go po okolicy wózkiem, który
specjalnie dla niego utkała z łodyżek turzyc i ptasiego puchu.
Pewnego razu, gdy zajmowała się cerowaniem swojej pajęczyny, a Obłoczek leżał w swym
wózku… No właśnie! Gdzie jest Obłoczek?! Wózek był pusty! Pajączka gorączkowo zaczęła
przeszukiwać wszystkie miejsca, które wspólnie odwiedzili. Zajrzała do mysiej nory i do
gniazda os, szukała pod korzeniami rosochatego dębu i na brzegu strumyka… Nigdzie
go nie znalazła… Usiadła zrozpaczona pod fioletowym polnym dzwoneczkiem. Dzyń!
Dzyń! Dzyń! – rozległ się cudowny srebrzysty dźwięk. Pajączka zerknęła jednym oczkiem
na kwiatek. Siedziała na nim piękna błękitna gąsienica pokryta aksamitnym, lazurowym
futerkiem.
– Co się stało, Pajączko?
– Ach, straciłam przyjaciela! Nie wiem, jak to się mogło stać, tylko na chwilkę spuściłam
go z oczu! – Chlipnęła.
– Przecież jestem, Pajączko! To ja, Obłoczek! Biegasz tak szybko, że nie nadążam za tobą!
46
33955551
3

– wysapała siedząca na kwiatku gąsienica.
– To Ty, Obłoczku? Ale… jak to się stało? Wyglądasz zupełnie inaczej! No i potrafisz
mówić!
– Sam nie wiem, Pajączko. Przez wiele dni byłem w jajeczku, które znalazłaś. Rosłem
i rosłem, aż wreszcie skorupka pękła i mogłem wyjść na świat. Nareszcie mogę z tobą
rozmawiać i chodzić na własnych nogach! Teraz mam ich nawet więcej niż ty. Dziękuję ci,
moja droga, za troskliwą opiekę, którą mnie otoczyłaś, gdy byłem bezradny w jajku.
Pajączka i Obłoczek byli najszczęśliwszą parą pod słońcem. Chodzili wspólnie na
długie spacery, podczas których bez końca rozmawiali, co chwila wybuchając radosnym
śmiechem.
Bardzo lubili bawić się przy rosochatym dębie. Jego kora była brązowa, spękana, pełna
nierówności, szczelin i wybrzuszeń. Obłoczek bardzo lubił zwijać się w kłębuszek i turlać
pomiędzy nimi z góry na dół.
Pewnego razu – podczas jednej z takich zabaw – Obłoczek gdzieś się zawieruszył… Pajączka
szukała go cały dzień i całą noc, bezskutecznie… Od tej pory na dowód, że ciągle pamięta
o Obłoczku, w miejsce, w którym widziała go po raz ostatni, codziennie przynosiła bukiet
świeżych polnych dzwoneczków. Nawet dąb zdawał się płakać nad Obłoczkiem i Pajączką,
bo na jego korze pojawiło się nowe, błyszczące zgrubienie.
Nadeszło lato. Pajączka dorosła i stała się Panią Pajęczycą. Mimo że miała mnóstwo
obowiązków, to zawsze znalazła chwilę, by przyjść do dębu, przytulić się do jego kory – w
miejscu, gdzie po raz ostatni widziała Obłoczka – i porozmyślać o nim.

47
33955551
3

Tak było i tego pamiętnego dnia. Po drodze do dębu nazbierała pęk fioletowych
dzwoneczków, które dzwoniły przy najmniejszym ruchu każdej z jej ośmiu stóp. Dzyń!
Dzyń! Dzyń! – pięknie zabrzmiały, gdy położyła je pod pniem dębu. Wolno podnosiła
się z kolan, a gdy uniosła wzrok, oniemiała z wrażenia. Na brązowym wybrzuszeniu kory,
obok miejsca, gdzie zostawiała pęk dzwoneczków dla Obłoczka, stał motyl tak piękny, że
Pajęczycy zaparło dech w piersi. Jego wielkie lazurowe skrzydła mieniły się w promieniach
słońca wszystkimi odcieniami błękitów. Pajęczycy wydawało się, że w jego niebieskich
oczach jest coś bardzo znajomego. Spojrzeli czule na siebie i wtedy przeczucie, jakie miała,
potwierdziło się.
Motyl odezwał się i wszystko stało się jasne:
– Witaj, Pajączko! To ja, Obłoczek. Właśnie przestałem być nieruchomą poczwarką
przytwierdzoną do kory dębu. Dziękuję ci, że nie zapomniałaś o mnie. Twoja wiara,
nadzieja i miłość były tym, co utrzymywało mnie przy życiu i pomagało mi się przeobrazić.
Pozwól, że teraz ja zrobię coś specjalnie dla ciebie. Trzymaj! – Obłoczek rzucił pod nogi
Pajączki czapeczkę od żołędzia. – Wskakuj do środka!

Ledwo Pajęczyca weszła do łupinki, a Obłoczek lekko jak piórko oderwał się od ziemi
i wzbił się w powietrze. Szybował wysoko, wysoko nad łąką, którą tak dobrze razem
poznali…
Pajączka poczuła, że oto spełniają się jej dwa największe marzenia – aby mieć przyjaciela
i by latać jak ptaki i owady, którym zawsze tak lubiła się przyglądać.
– O, chłopcy już zasnęli – szepnął Obłoczek, wysunąwszy się cicho zza liścia łopianu, za
którym od dłuższej chwili przysłuchiwał się opowieści. Pogłaskał po głowie swą Żonę –
Pajęczycę Anielkę.
– Chodź, Pajączko. Popatrzymy sobie razem na migoczące nad łąką gwiazdy…
48
33955551
3

49
33955551
3

Kasia miała pięć lat. Mieszkała w dużym domu razem z mamą Aliną, tatą Romkiem i
młodszym bratem Kajtkiem. Pewnego dnia wprowadziła się do nich prababcia Kasi i
Kajtka – Genia. Była to babcia ich mamy. Dzieci bardzo się ucieszyły, bo prababcia znała
niesamowite historie! Lubiły słuchać jej opowiadań tuż przed snem, a potem same śniły
o wyjątkowych przygodach.
Zbliżał się Dzień Babci. Dzieci postanowiły zrobić prezent dla prababci Geni. Poprosiły
mamę o pomoc.
– Mamo! Pomożesz nam zrobić prezent dla babci? – spytała Kasia.
– Oczywiście! A co byście chcieli dać babci? – zagadnęła dzieci mama.
– Hmm... Sama nie wiem… – Dziewczynka się zasmuciła.
– Nie smuć się. Mamy dużo czasu, więc z pewnością coś wymyślimy – pocieszyła ją mama.
Minęło kilka dni... Kasia nic nie mogła wymyślić. W tym czasie mama wpadła na świetny
pomysł!
– Kochanie, może zrobimy nasze drzewo genealogiczne dla babci? Przykleimy zdjęcia,
podpiszemy... – ciągnęła mama.
– Drzewo? Przecież to roślinka, mamo! – zdziwiła się dziewczynka.
– Ty głuptasku. – Mama zaśmiała się. – Drzewo genealogiczne to historia rodziny –
tłumaczyła. – Chodź, zrobimy kakao i opowiem ci trochę o nim.
Ciepłe kakao smakowało wybornie! Teraz można zacząć rozmowę o tym drzewie.
– Kochanie, w każdej rodzinie jest mama, tata, dzieci, babcie, dziadkowie, prababcie,
praprababcie i tak dalej – tłumaczyła mama.
– No ja mam... Babcię Kornelię, prababcię Genię… – powiedziała Kasia.
– Tak. A wiesz, że babcia Kornelia to mama twojego taty? – zapytała mama.
– Babcia to babcia! A tatuś to mój tatuś przecież – stwierdziła rezolutnie Kasia.
– Kasiu, ale każdy z nas – i tata, i ja – był dzieckiem. Każdy z nas ma również swoich
rodziców, tak jak ty i Kajtek.
– Ale jak to? – Policzki aż poczerwieniały Kasi z zaciekawienia.
– Tak to. Każdy ma swoją mamę, a potem dziecko rośnie i rośnie, aż staje się dorosłym
człowiekiem i potem ma swoje własne dzieci. Wtedy mama staje się babcią.
– To ty też jesteś babcią? – spytała Kasia.
– Nie. Będę babcią, kiedy ty będziesz dorosła, wyjdziesz za mąż i będziesz miała własne
dzieci. Wtedy zostanę babcią – tłumaczyła cierpliwie mama.
– Aha... Ale to skomplikowane! – stwierdziła dziewczynka.
– Mam pomysł! – rzekła mama. – Przynieś kredki i papier.
Dziewczynka poszła do pokoju, przyniosła piórnik z kredkami i duży arkusz papieru.
Mama narysowała ołówkiem wielkie drzewo, a na samej jego górze naszkicowała dwa
okienka. Napisała tam imiona dzieci – „Kasia” i „Kajtek”. Niżej narysowała kolejne
kółeczka – tam było miejsce na mamę i tatę, a obok nich na ciocie i wujków, czyli
rodzeństwo mamy i taty.
Kasia z wypiekami na twarzy przypatrywała się rysunkowi. Natomiast mama rysowała i
tłumaczyła dalej.
– Zobacz, Kasiu. Kajtuś jest twoim braciszkiem. Tak samo jak ciocia Monika jest moją
siostrą, a wujek Janek bratem taty. A tutaj mamy okienka, gdzie przykleimy zdjęcia
waszych babć i dziadków, czyli moich i taty rodziców. Babcia Kornelia urodziła tatusia
50
33955551
3

i kiedy urósł, ożenił się ze mną. Potem na świecie pojawiłaś się ty. A moja mama też ma
swoją mamę, czyli jest ona moją babcią. Tak samo jest u taty.
– To nie takie proste, mamo – zauważyła dziewczynka.
– Kiedy poznasz całość, będziesz wiedziała, że to nie jest takie trudne – uśmiechnęła się
mama.
Powoli pojawiało się coraz więcej okienek ze zdjęciami. Drzewo bardzo ładnie wyglądało.
Kasia powoli już zaczynała rozumieć, o co chodzi z tym drzewem, ale czekała, aż mama
skończy.
Po godzinie drzewo było zapełnione. Teraz przyszedł czas na wytłumaczenie Kasi, kto jest
czyim dzieckiem, a kto wnuczkiem.
– Zobacz, Kasiu. Tutaj jest prababcia Agata, czyli babcia twojego taty. Prababcia urodziła
babcię Kornelię. Wtedy prababcia Agata została mamą, a babcia Kornelia córką. Gdy
babcia urosła, urodziła tatę...
– I wtedy babcia Kornelia została mamą? – dociekała dziewczynka.
– Tak, słoneczko. A prababcia Agata została dopiero babcią – tłumaczyła dalej mama.
– Mów dalej, mamusiu! – prosiła dziewczynka.
– Zobacz. Tak samo było z mojej strony. Prababcia Genia urodziła twoją babcię Anię, a
gdy ona była dorosła, urodziła mnie.
– A ty mnie! – powiedziała dumnie dziewczynka.
– Oczywiście – widzisz, to nie takie trudne! Możemy robić dalej prezent dla babci? –
spytała mama.
– Tak! Pokoloruję teraz drzewo, dobrze? – powiedziała Kasia.
– Dobrze, koloruj, a ja w tym czasie skończę obiad – powiedziała mama i poszła do kuchni.
W tym czasie Kasia z zapałem kolorowała drzewo. Kajtek – ciekawy, co robi siostra –
przyszedł zobaczyć i pomógł tworzyć wspaniały prezent dla prababci.
– Kasiu, a co to jest? – dopytywał młodszy brat.
– To prezent dla babci. Drzewo gene... no, coś tam! Zobacz, to jesteśmy my. Tutaj mama i
tata. A to rodzice mamy i taty! – tłumaczyła dumna z siebie siostra.
– To ja lepiej będę kolorował... – stwierdził Kajtek, który nie bardzo rozumiał jeszcze, o
co chodzi.
– Dobrze, dorysuj jeszcze chmurki – powiedziała Kasia i dzieci zajęły się kończeniem
dzieła.
Mama zawołała wszystkich na obiad, a gdy zjedli, Kasia i Kajtek pokazali rodzicom
51
33955551
3

gotowy prezent. Tata był zachwycony zarówno dziełem, jak i pomysłem.
Nadszedł w końcu Dzień Babci...
Dzieci powiedziały wierszyk i wręczyły prababci swój obrazek.
Babcia Genia była zachwycona! Kasia i Kajtek wykonali z niewielką pomocą mamy
wspaniałą pracę. Tyle wspomnień uchwycili i tak pięknie pokolorowali! Kasia dumnie
52
33955551
3

wytłumaczyła prababci, kim dla kogo jest babcia, a kim pradziadek.
– Jaka niespodzianka! – Prababcia wzruszyła się.
– Mama nam trochę pomogła, ale resztę zrobiliśmy sami! – powiedziały dumne z siebie
dzieci.
– Przepiękna pamiątka, a wiecie, kto jest kim? – pytała ciekawa babcia Genia.
– Ja wiem, babciu! Nauczę też Kajtka. – Dziewczynka uśmiechnęła się szeroko.
– Kocham was, moje wnusie! – Babcia mocno przytuliła swoje prawnuki.
Był też pyszny tort i kawa dla rodziców. Po podwieczorku wszyscy udali się na spacer. Śnieg
skrzypiał pod nogami. Dzieci rzucały się śnieżkami, a dorośli rozmawiali i wspominali
swoje dzieciństwo.
– To był wspaniały dzień! – uznali wszyscy i zaczęli się śmiać.

53
33955551
3

54
33955551
3

– Ona jest za gruba! – powiedziała Puchata, kiedy wraz z pozostałymi kotami była już po
drugiej stronie płotu.
– Co za grubas! Pewnie do jutra się nie przeciśnie. – Rudy zaśmiał się, a Burka, jak to ona,
swoje zdanie dopasowała do większości.
Po chwili Puchatej, Rudego i Burki już nie było. Pobiegli bawić się gdzieś dalej.
Śnierżynka w wąskiej dziurze od płotu zaklinowała się na dobre. Głowa i przednie łapki
zwisały po jednej stronie, a okrągły zadek, w zestawie z tylnymi łapami i puchatym
ogonem, zwisał po drugiej. Po kilkuminutowej szarpaninie zmęczyła się tak bardzo, że
nie była w stanie nawet pomachać ogonem. A bardzo by chciała. Zawsze jej to pomagało,
kiedy była zdenerwowana.
Kociaki musiały być już daleko, bo zrobiło się dziwnie cicho. Nawet wiatr zupełnie przestał
wiać. I kiedy do Śnierżynki nie dochodził jakikolwiek dźwięk, kiedy wiedziała, że nie ma
przy niej nikogo, a ona ani w jedną, ani w drugą stronę nie może się przecisnąć, wtedy
uświadomiła sobie, że jest jej smutno. I to nawet bardzo.
– Co za świat…? – powiedziała do siebie. – A przecierż Rudy mówił, że jak się prrzeciśnie
głowę, to wszystko potem jurż prrzejdzie… A morże znowu żartował?
Taki właśnie był Rudy: lubił sobie z innych pożartować. Ze wszystkich – poza sobą. Prócz
tego, że było jej smutno – i to nawet bardzo – Śnierżynka nie wiedziała, kto w zasadzie
jest temu winien. Czy to ona za mało się starała? Może za dużo dziś zjadła? A może Rudy
mógłby ją trochę popchnąć? Albo Burka złapać za łapki i mocno pociągnąć?
Z minuty na minutę siły wcale nie wracały. Ale przynajmniej po jakimś czasie zaczęło
się jej robić wygodnie. Szczęściem kotów jest to, że potrafią się ułożyć w każdej, nawet
najtrudniejszej pozycji. Przednie i tylne łapki zrobiły się przyjemnie ciepłe. Rozkoszne
ciepło dotarło nawet po sam koniec puchatego i białego jak śnieg ogona. Powieki stały się
klejące i ciężkie. Po kilku minutach Śnierżynka nawet nie wiedziała, że spała.
Nie zdawała sobie również sprawy, że tkwiąc w tej ciasnej dziurze, wygląda przeuroczo.
Ale pewnie – gdyby znała takie określenie – pomyślałaby, że ta sytuacja jest „żenująca”. Na
szczęście smacznie spała. I przynajmniej na te kilka chwil ani jej nadwaga, ani problem z
niektórymi literami nie miały najmniejszego znaczenia.
Prócz tego, że kotka była puchata (co według niej było przekleństwem, bo optycznie
dodawało jej kilka kilogramów, co zawsze podkreślał Rudy), prawie cała była biała.
Dlatego właśnie nazywano ją Śnierżynką. Niestety prawidłowej wersji swojego imienia
również nie mogła wymówić.
W każdym razie – czy z tą nieszczęsną wadą wymowy, czy też bez niej – jej futerko było
wspaniałe. Białe jak mleko, płatki śniegu, lody śmietanowe... Albo jak pasta do zębów o
właściwości wybielającej. Wydawało się, że Puchata czasem trochę zazdrościła Śnierżynce,
bo chociaż ta nie czesała się zbyt dokładnie, jej biała sierść zawsze układała się pięknie.
Czasami ze zwykłej zazdrości dziewczyny nie mówią sobie komplementów. A Puchata tak
bardzo się starała, żeby zawsze wyglądać perfekcyjnie i na czasie…
Bialutka (jak… już wyżej wspomniałam) Śnierżynka miała trzy brązowe łaty. Dwie
przechodziły przez prawe ucho oraz oczy. Łaty te wyglądały jak lustrzane odbicie, to
znaczy – były symetryczne. Trzecia, pokaźnych rozmiarów łata, znajdowała się na czubku
ogona. Futro lśniło pięknie, a jego ubarwienie było bardzo szykowne. Szkoda tylko, że
nikt Śnierżynce nie chciał tego powiedzieć.
55
33955551
3

Mimo że kociaki czasem się kłóciły, zawsze trzymały się razem. Dzięki temu było im
raźnie, wesoło, a przede wszystkim bezpiecznie. Puchata, Rudy, Burka oraz Śnierżynka nie
wiedziały, skąd tak naprawdę się wzięły i kim są ich rodzice. A może byli rodzeństwem?
Tego nie wie już nikt. Tak właśnie wygląda los dzikich kotów. Ich wolność ma również
swoje złe strony. Kocięta nie należały do nikogo, więc nikt się o nie nie troszczył. Żadne
z nich nie wiedziało, kim jest ich ojciec. A mamy… jak to dzikie kocie mamy, opuszczały
swoje dzieci, kiedy tylko małe zaczynały radzić sobie same. W kocim świecie nikt nie ma
o to pretensji. Takie są bowiem jego zwyczaje.
Puchata, Rudy, Burka i Śnierżynka miały jednak sporo szczęścia. Nie były tak do
końca dzikie, więc nie były też tak do końca samotne. Mieszkały na niewielkim podwórku
otoczonym przez cztery domy. Ludzie, którzy w nich mieszkali, lubili koty, więc je
dokarmiali. Zawsze znajdowało się coś do zjedzenia i koty nigdy nie były głodne. Nie
musiały nawet polować, więc większość czasu spędzały na zabawie. Biegały za liściem
porwanym przez wiatr, za odbitym przez szybę promykiem słońca... albo chwytały siebie
za końcówki ogonków.
Mniej więcej o godzinie piętnastej przed jednym z domów ktoś zawsze wystawiał miskę
z jedzeniem. Co prawda, koty nie mają wyostrzonego zmysłu smaku, ale znakomicie
wyczuwają zapachy. Zapach szybko dochodził do malców, nawet jeśli były daleko.
Najszybsza zawsze była Puchata. Trzeba przyznać, że ciało miała bardzo wysportowane.
Zwinnie przeskakiwała przez wszystkie przeszkody – potrafiła przecisnąć się przez
najmniejszą szczelinę. I tak biegnąc, śmiała się, że cała trójka została daleko w tyle.
– Guzdrały! Gońcie mnie! Pokażcie, co potraficie! – krzyczała.
Kiedy Puchata już wybierała najlepsze kęsy, drugi dobiegał Rudy. Rozglądał się, gdzie są
pozostali i (co zdarzało się zawsze) mówił Puchatej na przykład coś takiego:
56
33955551
3

– Puchata! Powinnaś przeczesać sobie grzywkę! Biegłaś tak szybko, że popsuła ci się
fryzura. – Albo: – Puchata! Rozmazał ci się tusz do rzęs… Popraw szybko, bo wygląda to
okropnie! – Albo na przykład coś takiego: – Słyszałaś, że dzisiaj jest przecena? Podobno
mają ładne akcesoria… do włosów. I to w bardzo przystępnej cenie.
Pomimo że Rudy mówił tak za każdym razem i za każdym razem było to kłamstwo, Puchata
zawsze się nabierała. Jeśli nie biegła natychmiast przejrzeć się w kałuży, to przynajmniej na
dłuższą chwilę się zagapiła. Rudy wyczuwał idealny moment i wtedy wyrywał jej najlepszy
z kęsów.
– Rudy! Nigdy ci tego nie wybaczę! – krzyczała Puchata, obrażała się na chwilę, po czym
zupełnie o tym zapominała.
A w tym czasie do miski dobiegała Burka. To, co mówiła, również zawsze się powtarzało:
– Co jecie? A co dziś smakuje najlepiej? Czy na pewno mi to nie zaszkodzi? Wolno mi jeść
makaron? Myślicie, że ten kąsek też będzie dobry? Proszę… doradźcie!
Nikt nie miał czasu na doradzanie. Każdy kociak jadł za dwoje. Kiedy cała trójka w
najlepsze pałaszowała i nawet Burka zdążyła podjąć decyzję, wtedy dobiegała Śnierżynka.
Zawsze ostatnia i to z zadyszką.
Śnierżynka musiała zadowalać się ostatkami, których nie było już za wiele. Nigdy jednak
nie narzekała i ze smakiem zjadała to, co dla niej zostało. Smaku nie psuły jej nawet
uszczypliwe komentarze Rudego:
– Śnierżynko, zostawiliśmy ci tylko tyle, bo i tak powinnaś być na diecie.
– No właśnie! – dodała Puchata, a Burka, dopasowując się do zdania większości, zgodnie
potakiwała głową.
Śnierżynka jadła, nie bacząc na złośliwe uwagi. Ta kotka z nadwagą i wadą wymowy
miała pewną nadzwyczajną cechę. Z wrodzoną dumą i szlachetnością akceptowała
wszystko, co niosło życie. Wliczając do tego również przykrości.
Kotka z całej czwórki jadała zawsze najmniej. Jak to się działo, że to właśnie ona miała
nadwagę? Dziwił się każdy, ale nikt nie potrafił tego dokładnie wyjaśnić. Rudy powtarzał,
że cierpi na słabą przemianę materii. W rzeczywistości Śnierżynka z tego powodu wcale tak
bardzo nie cierpiała. Jedyne, czego miała dość, to wszystkich tych niemiłych komentarzy.
Dopiero kiedy utkwiła w dziurze od płotu, pierwszy raz zrobiło jej się naprawdę
smutno. Śnierżynka zdążyła już się przyzwyczaić, że Puchata zawsze zadziera nosa, Rudy
ze wszystkich się śmieje, a Burka myśli to co inni, bo nie ma swojego zdania. Zawsze
jednak myślała, że w potrzebie będzie mogła na nich liczyć.
Niestety Śnierżynka przekonała się, że w trudnych chwilach ani Puchata, ani Rudy, ani
Burka jej nie pomogą. Ta świadomość była wręcz przerażająca.
Kotka powoli otworzyła zaspane oczy. Chciałaby bardzo, żeby to, co się stało, nie było
prawdą. I żeby jej przyjaciele tak naprawdę przy niej byli. Rzeczywistość rozczarowywała
i ani trochę się nie zmieniała. Tymczasem Śnierżynka tkwiła w tej samej pozycji w dziurze.
– No, w końcu się obudziłaś! – usłyszała nie wiadomo skąd.
– Ile można tak spać?! Przecież to nie wypada! – rozległ się głos, ale Śnierżynka nadal nie
wiedziała, kto i skąd mówił.
Rozejrzała się dookoła. Nie zobaczyła jednak nikogo.
– Kto to mówi? – spytała.
– Ja! – odpowiedział głos.
57
33955551
3

– Ty? Gdzie jesteś? Nigdzie cię nie widzę…
– Trudno będzie mnie zobaczyć! Jestem na tobie!
Point! Point! Point! Słychać było, jakby ktoś skakał na sprężynie. I po chwili, na czubku
nosa kotki, pojawiło się coś niezwykle małego – na kształt mówiącego okruszka.
– Witaj, królewno Śnierżynko!
– Kim jesteś? I dlaczego mówisz do mnie „królewno”?!
– Jestem twoją Pchełką! A mówię do ciebie „królewno”, bo nią jesteś!
– Jak to? Przecierż… – powiedziała Śnierżynka, podnosząc głowę, kiedy nagle coś zabrzęczało.
Na chwilę straciła orientację i nie wiedziała, co się dzieje. Obróciła głowę, a dźwięk znów
się powtórzył. Dzyń! Dzyń! Dzyń! Zabrzęczało jeszcze głośniej. Kotka schyliła głowę, bo
dźwięk dochodził z jej szyi. Na różowej obróżce wysadzanej błyszczącymi kamieniami
wisiał dzwoneczek, który przy każdym ruchu wydawał wesoły dźwięk. Trzeba przyznać,
że obroża była bardzo gustowna.
– Sama widzisz! Zwykłe koty nie noszą takich rzeczy – powiedziała Pchełka, po czym
dodała: – Przybiegłam i to w podskokach, kiedy tylko usłyszałam ten dzwoneczek. Moja
pchla intuicja nigdy mnie nie zawodzi. Ach! To twoje futerko… To jest dokładnie to, czego tak długo szukałam.
– Ojej… – powiedziała Śnierżynka. – Bardzo mi prrzykro, ale ty nie morżesz na mnie
zamieszkać…
– A to dlaczego?!
– Rudy mówił, że wy, pchły, szybko się rozmnarżacie, więc trrzeba was unikać.
– Aha! Rudy ci to powiedział! No jasne… A ty wierzysz facetom?! Słuchaj, nie masz się
czego obawiać. Ja jestem bardzo nowoczesna!
58
33955551
3

– Co to znaczy?
– Że wcale nie zamierzam mieć męża! Dwudziesty pierwszy wiek daje nam tyle możliwości… To jest przemyślana decyzja. Tak postanowiłam. Tylko wiesz, jako kobieta bez
partnera, czasami czuję się trochę samotnie…
– Samotnie…? – powtórzyła Śnierżynka i zamyśliła się nad tym, że tak samo czuła się
przed momentem. Mimo że upłynęła tylko chwila, to nieprzyjemne uczucie stało się
wspomnieniem. Wszystko dzięki Pchełce.
– Skoro… obiecujesz, że będziesz tylko ty jedna…
– Więc mogę zostać?!
– W sumie… dlaczego nie? – odpowiedziała Śnierżynka i była to również przemyślana
decyzja.
– To wspaniale! Więc… na twojej głowie będę miała swój salon! Na brzuchu, ponieważ
tam zawsze jest najcieplej, będzie sypialnia. A na nosie balkon. Po jednej łazience w każdym uchu, a na czubku ogona huśtawka! Cudownie! Naprawdę – aż nie wiem, jak ci
dziękować…!
– To morże powiesz mi po prostu, skąd wziął się u mnie ten dzwoneczek?
– Każda królewna taki ma.
– A ty znowu swoje…
– Zdaje się, że była tu taka dziewczynka. To chyba ona go przywiesiła.
– Dziewczynka… Naprawdę? A jak wyglądała?
– Nie widziałam jej dokładnie, bo właśnie do ciebie biegłam, kiedy ona już odchodziła. Ale
na stopach miała japonki, z dużym kwiatkiem między palcami. Paznokcie u nóg miała
pomalowane na różowo. Bardzo różowo... Raczej nie miała więcej niż dziesięć lat.
– Aha…
– My tu sobie gadu-gadu, a ja nie rozpakowałam jeszcze rzeczy. Rety, jakie ty masz cudowne to futerko! Od razu widać, że jest królewskie. Byłam już na kilku innych, ale żadne nie
było tak puchate i miękkie. To ja lecę! Czy chcesz ode mnie coś jeszcze?
– A morże… ty wiesz, jak ja się mogę stąd wydostać?
– Racja – zdaje się, że tu utkwiłaś. Nic prostszego! Po prostu rozluźnij mięśnie!
Śnierżynka, a właściwie królewna Śnierżynka, zrobiła tak, jak poradziła jej Pchełka. Rozluźniła się i z łatwością wyszła tyłem. Nawet nie sądziła, że to może być takie proste. A tyle
się namęczyła. Kiedy już biegła w stronę podwórka, zaczęła zastanawiać się nad dwiema
rzeczami: jak to możliwe, że wcześniej nie wiedziała, iż jest królewną? I czy owa Dziewczynka jeszcze się zjawi?
Zmierzch zapadał powoli. Śnierżynka pokrzątała się tu i ówdzie. Pod sam wieczór wrócili
Rudy, Burka i Puchata.
– O! To jednak wyszłaś? – spytała Puchata.
– Tak. A wy gdzie byliście? – powiedziała Śnierżynka.
Wciąż było jej trochę smutno, że ją tak zostawili. Ale na szczęście znacznie mniej smutno
niż wcześniej.
– Gdzie nas nie było…! Ale to ty lepiej opowiadaj! Czy coś ciekawego działo się w tej dziurze? – spytał, jak zawsze ironicznie, Rudy.
– Szczerrze powiedziawszy, to tak! Dowiedziałam się, że jestem królewną – odpowiedziała
Śnierżynka.
59
33955551
3

– Ha, ha, ha, ha! – rozległ się nieprzyjemny śmiech. Śmiali się wszyscy troje. Puchata z
Rudym, trzymając się za brzuchy, leżeli na ziemi. A Burka, jak zwykle – nie wiedząc, jak
ma się zachować – robiła to co inni.
Dzyń! Dzyń! Dzyń! Rozległ się dźwięk dzwoneczka, jakby magicznie zagłuszając głośny
śmiech.
– Co ty masz na szyi? – spytała z zazdrością w oczach Puchata.
– Dzwoneczek! Takie noszą królewny. Wszystko wskazuje na to, że…
Rudy zbliżył się do kotki. Z niedowierzaniem delikatnie poruszył dzwonek łapką. Dzyń!
Dzyń! Jeszcze raz rozbrzmiało.
– On jest prawdziwy… – powiedział Rudy.
– Ooo… – dodała Burka. I tym razem, wyjątkowo, było to bardzo szczere.
– Oddawaj go! – krzyknęła Puchata. – On na pewno nie był dla ciebie! Pewnie ktoś się pomylił i to ja miałam go dostać! Przecież jak ty wyglądasz?! Po pierwsze, to masz nadwagę.
Po drugie, to nawet nie potrafisz prawidłowo wymówić swojego imienia. Po trzecie! A po
trzecie… Po trzecie… To jesteś brzydka! I nawet przez dziurę od płotu sama nie przejdziesz! Jak ktoś taki może mieć dzwoneczek?! – Puchata zamiast mówić, właściwie krzyczała. Oczy ze złości miała zaciśnięte. Misternie uczesana grzywka, jakby sama z siebie się
poplątała. – Nie znoszę cię! – wykrzyknęła na końcu.
– Ale właściwie… to dlaczego? – spytała Śnierżynka, zupełnie nie rozumiejąc przyczyny
jej złości.
– Albo… zatrzymaj sobie ten dzwoneczek! Ale od tej pory będziesz sama! – powiedziała
Puchata, po czym dodała: – Rudy! Burka! Idziemy! Zostawiamy tego zapchlonego grubasa!
– Pleć pleciugo, byle długo! „Perfekcyjna” się odezwała! – krzyknęła Pchełka, która
rozpakowała się już na dobre.
Puchata, jak i cała reszta, już tego nie usłyszała. Byli daleko.
– I co ja zrobię? Znów jestem sama… I na co mi teraz ten dzwoneczek? – powiedziała pod
nosem Śnierżynka.
– Jak to sama? To kim ja jestem?! Poza tym – na co ci tacy przyjaciele? Więcej nerwów niż
pożytku. Że też ty coś takiego wytrzymywałaś… Moja droga, spójrz lepiej na siebie!
– Wiem, wiem, wiem… Wszystko prrzez tę nadwagę. Rudy mówi, że muszę mieć
zaburrzony metabolizm… Cokolwiek to znaczy… I na dodatek ten problem z wymową.
Nawet swojego imienia nie potrafię…
– Królewno! Jak możesz tak mówić?! Spójrz na siebie… – powiedziała raz jeszcze Pchełka.
Nieopodal była kałuża. Ciągnąc za sobą smutny ogonek, Śnierżynka podeszła do niej
powoli. W lustrze wody zobaczyła swoje odbicie. Popatrzyła uważnie i znów wydała się
sobie za gruba. Puchata była tak szczupła… Tak samo jak Rudy i Burka. A ona? Nawet
sierści miała za dużo. Rudy ciągle mówił, że dodawało jej to jeszcze kilku kilogramów. Jej
biała (jak… już wcześniej wspomniałam), odbita w kałuży puchata główka wyglądała jak
mały obłoczek.
– Rudy mówi, że biały kolor dodatkowo pogrubia – powiedziała znów pod nosem
Śnierżynka i poczuła, że ze smutku chce jej się pić. Niepewnie zaczęła chłeptać wodę.
– Ojej… Nie pij z kałuży! Jeszcze coś ci się stanie. Napij się lepiej trochę mleczka! – usłyszała
głos Dziewczynki i zobaczyła dwie stópki w japonkach, z kwiatkiem między palcami.
Śnierżynka zapatrzyła się na pomalowane paznokcie. Jeszcze nigdy wcześniej nie widziała
60
33955551
3

czegoś tak różowego. Na dodatek każdy z paznokci był inny. Jeden pomalowany w całości.
Drugi tylko w połowie. Inny pomalowane miał wszystko obok, za to sam prawie nie
był nawet muśnięty kolorem. Śnierżynka od tych palców nie mogła oderwać wzroku.
Tymczasem przed jej nosem pojawiła się plastikowa miseczka, pełna mleka.
– Napij się, moja królewno! – powiedziała Dziewczynka, po czym przybliżyła dłoń i
delikatnie pogłaskała kotkę.
Śnierżynka nie wiedziała, co się dzieje. Poczuła ciepło i zrobiło jej się przyjemnie. Zmrużyła
oczy, a w gardle coś jej samo zamruczało.
– Ojej! Jaka ty jesteś słodka! Taka śliczna i puchata. Prawdziwa królewna! Jak podoba
ci się twój nowy dzwoneczek? – spytała Dziewczynka, a Śnierżynka poczuła się trochę
zmieszana.
„Więc to wszystko jednak prawda…” – pomyślała kotka. „Tego bym się nigdy nie
spodziewała…”
Dziewczynka jeszcze raz pogłaskała Śnierżynkę po głowie. A kotka sama nie rozumiała,
dlaczego było to tak przyjemne. Nie wiedziała również, czemu właściwie weszła
Dziewczynce na nogę. Stąpnęła na jej różowe paznokcie i zaczęła bawić się plastikowym
kwiatkiem.
– Jesteś przezabawna! – powiedziała Dziewczynka. – Teraz muszę cię zostawić, ale przyjdę
do ciebie znów, na pewno – dodała po chwili. Delikatnie zdjęła kotkę ze stopy, postawiła
ją na ziemi i poszła w stronę swojego domu.
Śnierżynka znów została sama. Nie miała pojęcia, gdzie jest Rudy, Burka i Puchata. Zresztą
jakie to miało teraz znaczenie? Zaczęła wątpić, czy kiedykolwiek to byli jej przyjaciele.
Kotka czuła jeszcze w ustach smak mleka z kartonu, które piła po raz pierwszy w życiu.
Smakowało zupełnie inaczej niż woda z kałuży. Pierwszy raz poczuła się tak szczególna.
Miała dzwoneczek i piękną obrożę, a w którymś z domów była Dziewczynka, która o nią
dbała. Poza tym wszystkim dowiedziała się, że jest najprawdziwszą królewną.
– Pchełko! – zawołała. – Jesteś tutaj jeszcze?
– Rzecz jasna, że jestem! Krzątam się w salonie. Ujmując inaczej – na twojej głowie –
odpowiedziała Pchełka, a Śnierżynce od razu zrobiło się raźniej.
– Więc to jednak prawda…? – spytała niepewnie.
– Tyle razy ci o tym mówiłam! – odpowiedziała Pchełka, po czym dodała: – Intuicja
nigdy mnie nie zawodzi. To w tobie jest coś szczególnego. Na dodatek ta sierść… No i ten
dzwoneczek! Wszystko mówi samo za siebie.
– Jak to…? – spytała kotka.
– A ty znów to samo! – odpowiedziała Pchełka.
– No… ale co ze mną będzie…? Przecierż jestem teraz sama… – dodała kotka.
– Ałaaa!
– krzyknęła nagle. – Pchełka! Ugryzłaś mnie!
– No pewnie! Na ciebie to chyba nic innego nie podziała! Kochana, obudź się wreszcie!
Co prawda, Pchełka radziła, żeby się obudzić, ale zrobiło się już bardzo późno. Śnierżynka
pospacerowała jeszcze chwilę po podwórku. Tak jak wcześniej, nie spotkała tam nikogo. A
po Puchatej, Rudym i Burce nie było nawet śladu.
„Morże nawet to i lepiej, że ich tutaj jurż nie ma?” – pomyślała. Weszła do ogródka, który
wyglądał na najładniejszy i położyła się na wycieraczce przed drzwiami. Wycieraczka była
szorstka. Jednak spanie na niej wydawało się lepsze niż spędzenie nocy na zimnej ziemi.
61
33955551
3

Śnierżynce nadal jednak było przykro, że wszystko tak się potoczyło. Ale nie śmiała tego
głośno powiedzieć, bo przecież tak do końca nie była już sama. W jej puchatej głowie
wciąż jednak tkwiła niepewność. Czy to aby dobrze, że jest tą królewną? Co teraz zrobi bez
Puchatej, Burki i Rudego? Gdzie będzie teraz mieszkać? Co jeść? A co z tą Dziewczynką? I
co najważniejsze – czy ona się jeszcze zjawi?
Nikt nie jest w stanie wytłumaczyć, na czym opiera się intuicja kota. Pojawia się od czasu
do czasu, jak błysk prosto z nieba. To coś w rodzaju niezachwianej pewności, której nie
można wyjaśnić. Na takiej właśnie zasadzie Śnierżynka położyła się na tej, a nie żadnej
innej wycieraczce.
Kotka zwinęła się w kłębuszek. Jej puchaty
ogonek posłużył za miękką poduszkę.
Głowę podparła sobie dwiema łapkami.
Usnęła snem kamiennym, tak samo jak
Pchełka, która leżała w mięciutkiej, białej
sypialni.
Królewna Śnierżynka i jej Pchełka spały
wygodnie. Spały nadal, kiedy pojawiły się
pierwsze promienie słońca. Nie otworzyły
oczu, nawet gdy jawił się rześki ranek.
Rozwarły się drzwi, przed którymi na
szorstkiej wycieraczce spała kotka wraz
z jej Pchełką. Na progu pojawiły się dwie
bose stopy z nierówno pomalowanymi
paznokciami – tym razem w kolorze
jaskrawego fioletu. Mimo że kolor się
zmienił, palce wyglądały nie mniej
radośnie niż wcześniej.
– Ooo… – powiedziała Dziewczynka z
niedowierzaniem.
– Mamo! – krzyknęła.
W progu zjawiła się Mama. Jej paznokcie
u nóg pomalowane były tym samym
kolorem, tyle że bardzo dokładnie.
– To ona! Zobacz, jaka śliczna! Sama do
mnie przyszła… Teraz to już nie możesz
odmówić.
Dziewczynka schyliła się po kotkę.
Chwyciła ją delikatnie i mocno do siebie
przytuliła. Śnierżynka, podobnie jak jej
Pchełka, otworzyła zaspane oczy. Nie
wiedziały jeszcze, co się właściwie dzieje.
– Przecież widzisz… To najprawdziwsza
księżniczka! – powiedziała Dziewczynka
do Mamy.
62
33955551
3

Mama nic nie odpowiedziała. Dziewczynka już jednak była pewna, że kotka należy do niej.
Są momenty, kiedy i u ludzi pojawia się niemalże kocia intuicja.
– A nie mówiłam? – powiedziała Pchełka. – A tyle się martwiłaś! Typowa kobieta – dodała.
Królewna Śnierżynka wraz z jej Pchełką zamieszkały w domu Dziewczynki. Śnierżynka
nigdy wcześniej nie sądziła, że jej życie może się aż tak odmienić.
– Rżycie jest zaskakujące – powiedziała kiedyś do Pchełki.
– Oj tak, kochana! – odpowiedziała Pchełka, kiedy razem wylegiwały się na słonecznym
balkonie.
Śnierżynka i jej Pchełka mieszkały teraz w prawdziwym domu, który według kotki był
najprawdziwszym pałacem. Co prawda, kotka nie wychodziła już raczej z mieszkania i nie
biegała po podwórku, jednak do swojej dawnej wolności wcale nie tęskniła. Każdej nocy
spała w nogach Dziewczynki, której paznokcie miały zawsze jakiś inny, zabawny kolor.
Budziły się co rano i każdego dnia kotka dostawała najlepszą karmę. Królewską, rzecz
jasna! Całymi dniami razem z Pchełką bawiły się w mieszkaniu. Wygrzewały się, śpiąc
na słonecznym parapecie. Goniły po podłodze odbity promyk słońca. Biegały za piłką
kauczukową. A wieczorami siadały na kolanach swojej Dziewczynki. Śnierżynka zawsze
wtedy mruczała, poddając się przyjemnemu głaskaniu. Spać chodziły też zawsze razem.
Od czasu zamieszkania z Dziewczynką Śnierżynka nie miała żadnej wątpliwości, że jest
najprawdziwszą królewną. Jej kilka kilogramów nadwagi stało się ogromnym atutem.
Puchate futerko codziennie rozczesywano z wielkim podziwem. A biel jej sierści uznawana
była za prawdziwy cud świata.
– Tak się cieszę, że cię mam, moja królewno… – powtarzała Dziewczynka, kiedy Śnierżynka
układała się w jej nogach gotowa do spania.
Wtedy też na wpół śpiąca Pchełka dopowiadała:
– A nie mówiłam…? Wystarczyło tylko przestać słuchać niewłaściwych facetów.

63
33955551
3

64
33955551
3

Gdzieś na południu, wcale nie tak dawno temu, żył sobie Lisek Trójłapek ze swoją rodziną
– Mamą i Tatą Lisami. Lisek nazwany został Trójłapkiem tuż po tym, kiedy stracił jedną
łapkę w sidłach kłusowników. Nie przeszkadzało mu to jednak w psotach i zabawie. Niestety, Trójłapek nie miał przyjaciół. Inne zwierzątka śmiały się z jego kalectwa, a smutny
Lisek spędzał przez to mnóstwo czasu w swoim domu.
Mama i Tata bardzo się martwili o swojego synka. Chcieli mu pomóc, ale nie wiedzieli w
jaki sposób. Któregoś dnia Trójłapek przyszedł do nich po obiedzie i lekko zawstydzony
powiedział:
– Chciałbym zobaczyć morze.
Tata chciał już pokazać synkowi książkę ze zdjęciami, ale Trójłapek zaprzeczył ruchem
głowy.
– Nie na zdjęciu, Tato. Chciałbym zobaczyć prawdziwe morze. I piasek. I mewy. Chciałbym
się wdrapać na wydmy i posłuchać szumu fal, a wieczorem usiąść na brzegu i obejrzeć
zachód słońca.
Rodzice Trójłapka spojrzeli na siebie bezradnie. Pierwsza odezwała się Mama:
– Kochanie, to strasznie daleko, na północy. Nie stać nas na podróż, a ty na swoich trzech
łapkach nie dasz rady pójść pieszo...
– Ale Mamo, ja muszę spróbować! – krzyknął Lisek. – Skąd mogę wiedzieć, czy dam radę,
jeśli nie spróbuję?
Tata popatrzył na Trójłapka, po czym powiedział:
– Synu, obiecuję, że kiedyś zobaczysz morze. Wszyscy zobaczymy.
Mówiąc to, podszedł do starej szafy i wyjął z niej zardzewiałą puszkę.
– Kiedy byłem w twoim wieku – mówił – zbierałem do tej puszki pieniądze, żeby móc pojechać w góry. Los chciał jednak inaczej. Zmarł mój tata, a twój dziadek, więc ja musiałem
zacząć pracować, a pieniądze z puszki dałem mojej mamie. Dziś – ciągnął Tata – daję tę
puszkę tobie, żebyś za jej pomocą mógł spełnić swoje marzenie.
Trójłapek długo patrzył na puszkę, podziękował Tacie i poszedł do swojego pokoju.
Tej nocy Lisek długo nie mógł zasnąć. Coś nie dawało mu spokoju. Myślał o puszce, o
morzu i o swoich rodzicach, aż zasnął. Nazajutrz obudził się z gotowym planem. Rodzice
jeszcze spali, kiedy zakradł się do ich sypialni i zostawił na szafce nocnej liścik. Potem
wziął plecak, cichutko zamknął za sobą drzwi i ruszył w stronę wschodzącego słońca.
Trójłapek zabrał ze sobą niewiele. Miał ulubioną książkę z bajkami, cienki kocyk, trochę
chleba, mapę i zardzewiałą puszkę. Nie wiedział po co, ale chciał mieć ją przy sobie. Wyruszył, żeby spełnić swoje marzenie – zobaczyć morze. W liście napisał krótko rodzicom,
gdzie się wybiera, żeby się nie martwili, wspomniał też, że nie potrafił dłużej czekać na
spełnienie marzeń. Miał nadzieję, że zrozumieją.
Szedł i szedł przed siebie. Wcześniej sprawdził na mapie, w którą stronę powinien się kierować i tego kierunku się trzymał. Przystawał, żeby napić się wody ze strumyka, zjeść
trochę jagód, które znalazł w lesie lub by po prostu odpocząć. W nocy zwijał się w kłębek
w jakiejś jaskini, przykrywał kocem i spał.
Po kilku dniach pogoda się zmieniła i zaczął padać deszcz. Ponieważ Trójłapek wolno
biegał, zajęło mu trochę czasu, zanim znalazł schronienie. Kiedy wreszcie wślizgnął się do
jakiejś nory, chciał okryć się kocem, ale zawartość jego plecaka została doszczętnie przemoczona.
65
33955551
3

Już prawie zmierzchało… Biedny Lisek trząsł się z zimna i ze strachu, w dodatku w lesie
ciągle coś trzaskało i słyszał dziwne odgłosy. Zaczął cicho popłakiwać, ponieważ nie wiedział, co zrobić i wtedy, przy świetle błyskawicy, zobaczył przed norą jakiś ruch. Wystraszył się bardzo, ale ciekawość była większa niż strach, więc wychylił się ze swojej kryjówki.
Zobaczył małe zwierzątko, które szybko uciekało – zapewne przed burzą i deszczem.
– Hej! – krzyknął Trójłapek. – Zatrzymaj się!
Zwierzątko jednak nawet nie zwolniło.
– Stój! – spróbował Lisek jeszcze raz. – Proszę, poczekaj na mnie!
Kiedy i to nie podziałało, Trójłapek ruszył za zwierzątkiem najszybciej, jak tylko mógł.
Bez jednej łapki nie było to proste i w końcu stracił je z oczu. Nastała noc. Załamany,
przemoknięty i wystraszony Lisek nie miał już sił i marzył o śnie. Pomyślał o swoim łóżku,
o Mamie i Tacie i znowu zachciało mu się płakać. Wtedy zobaczył przed sobą starą szopę.
Oświetlała ją stojąca nieopodal latarnia. Lisek aż klasnął w łapki na ten widok – przecież
w szopie zawsze jest siano! Można się nim przykryć i pójść spać!
Czym prędzej okrążył szopę, szukając wejścia, a kiedy je znalazł – wślizgnął się do środka.
Zobaczył to, co miał nadzieję zobaczyć. Siano! Cały stos siana. Już miał się w nim zagrzebać, kiedy coś przykuło jego uwagę – znajoma sylwetka w kącie szopy. „To zwierzątko,
które przede mną uciekało!” – pomyślał Trójłapek.
Podszedł bliżej. Wtedy zobaczył, że zwierzątko jest biało-czarne i właśnie się myje.
– Cześć – powiedział Lisek.
66
33955551
3

Zero reakcji. Trójłapek nie wiedział już, co o tym myśleć, kiedy nagle zwierzątko wyprostowało się i aż prychnęło. Wtedy Lisek zobaczył, że to mały kotek.
– Dlaczego się nie odzywasz? – spytał kotka.
Jego nowy znajomy milczał. Coś w wyglądzie zwierzątka nie pasowało Liskowi. Wtedy
zauważył, że kotek nie ma uszu.
– Już rozumiem. Ty mnie nie słyszysz, prawda? – powiedział Trójłapek.
Kotek, jakby w odpowiedzi, wskazał łapką na swoje uszy.
– Nie martw się, ja też coś straciłem – mówiąc to, podniósł kikut swojej łapki.
Kotek, nabierając nieco przez ten gest zaufania, podszedł bliżej i przyglądał się Liskowi.
Ten natomiast wyjął rzeczy ze swojego plecaka, ciągle mówiąc do swojego towarzysza, jakby to było zupełnie naturalne.
– Wszystko zamokło. Popatrz, mapa już się do niczego nie nadaje – powiedział i pokazał
ją kotkowi.
On w odpowiedzi machnął łapką i zmarszczył brwi, dając Liskowi do zrozumienia, że to
nieważne.
– Ale kotku, jak ja trafię nad morze bez mapy? Popatrz. – Wyciągnął książkę z bajkami, a
na jej okładce widniał piękny obrazek plaży i morza. – Tutaj idę.
Nowy znajomy Trójłapka patrzył to na mapę, to na książkę, po czym pokiwał ze zrozumieniem głową i odezwał się pierwszy raz:
– Chcesz dostać się nad morze, tak? Wiem, w którym kierunku powinieneś pójść. Jutro
rano ci go wskażę. A, właśnie – nazywam się Kotek Niesłyszotek.
Trójłapek bardzo się ucieszył, aż uściskał Niesłyszotka.
– A teraz – dodał Kotek – połóżmy się spać.
Ta noc była dla Liska bardzo spokojna. Czuł obecność nowego przyjaciela i dobrze spał. O
poranku pozbierał swoje rzeczy, które suszyły się na sianie, wyrzucił mapę, która faktycznie już do niczego się nie nadawała i obudził Niesłyszotka. Ten wyszedł z nim przed szopę
i powiedział:
– Widzisz to wielkie drzewo – tam, daleko? Ono wyznacza kierunek. Kiedy do niego dotrzesz, zobaczysz kolejne, takie samo. Tych drzew jest dziesięć. Dalej będziesz musiał sobie
radzić sam.
Lisek Trójłapek podziękował Kotkowi i ruszył w stronę wskazanego drzewa. Szedł i szedł,
a kiedy dotarł do wielkiej rośliny, zobaczył drugie drzewo, a po nim kolejne i kolejne. Przy
ósmym drzewie Lisek postanowił odpocząć. Korzenie rośliny były grube i wystawały ponad ziemię, tworząc wspaniałe miejsce na odpoczynek. Trójłapek szybko zapadł w sen, a
kiedy się obudził, było bardzo wcześnie rano. Pozostały mu jeszcze dwa drzewa na szlaku
wyznaczonym przez Kotka Niesłyszotka. Szedł spokojnym krokiem, zastanawiając się, co
będzie, kiedy natrafi na ostatnie, dziesiąte drzewo. Jak sobie dalej poradzi? Czy daleko
jeszcze do morza?
Nie minęło dużo czasu, kiedy dotarł na miejsce. Przed nim rozpościerało się największe
drzewo, jakie kiedykolwiek widział. Trójłapek był pod wrażeniem. Usiadł na ziemi, oparł
się plecami o konar i patrzył w górę, w niebo. Zaczynał znowu odczuwać samotność i nie
miał pomysłu, co dalej robić. Gdzie iść?
Kiedy tak siedział i myślał, nagle coś lekkiego spadło mu na głowę. Sięgnął i okazało się,
że to pozwijana kartka papieru. Spojrzał w górę, ale nic nie zobaczył, więc czym prędzej
67
33955551
3

68
33955551
3

rozwinął kartkę.
Jestem Sówka Niemówka,
która na papierze pisze słówka.
Spojrzał raz jeszcze w górę i kilka gałęzi nad sobą zobaczył wielkie ptaszysko.
– Hej, Sówko! – krzyknął. – Może ty będziesz potrafiła mi pomóc! Idę w stronę morza, ale
moja mapa zamokła, a ja nie wiem, jaki kierunek teraz obrać!
Czekał chwilę na odpowiedź, a kiedy jej nie dostał, już miał krzyknąć drugi raz, ale wtedy
kolejna karteczka spadła mu na głowę.
Mówisz, że idziesz nad morze?
Znam dobrą drogę, może...
Lecz w jaki sposób Ci pomoże
Sówka, która mówić nie może?
Trójłapek zamyślił się na chwilę, potarł czoło i krzyknął:
– Wiem! Polecisz nade mną, w ten sposób wskazując mi kierunek!
Nie minęła minuta, kiedy zobaczył kolejną karteczkę. Szybko ją rozwinął i przeczytał:
Zgodzę się na propozycję Twoją,
jeśli rozwiążesz zagadkę moją!
– Jaka to zagadka? – spytał Lisek.
Tym razem musiał trochę poczekać na odpowiedź. Kiedy już karteczka spadła, otworzył ją
i zamyślił się, widząc, co Sówka napisała.
Patrzeć codziennie możesz na nie,
choć czasem to trudne jest niesłychanie.
Nadaje też kolor twej bladej skórze,
szczególnie w lecie – gdy widzisz je dłużej.
Kiedy przez ciemne okulary spojrzysz,
wtedy na pewno dokładnie je dojrzysz.
Trójłapek zasępił się i myślał. Mijały kolejne minuty, a on wciąż nie znał odpowiedzi. Już
miał się poddać, kiedy zza chmur wyjrzało...
– Słońce! To jest odpowiedź! Jest na niebie codziennie, ale kiedy niebo jest bezchmurne,
trudno spojrzeć prosto na nie, bo bardzo razi w oczy! W lecie opala nas na brązowo, a
dzięki ciemnym okularom możemy je lepiej widzieć! – wykrzyczał ucieszony Lisek.
Kolejna karteczka już nie spadła, za to Trójłapek usłyszał świst skrzydeł wzbijających się
w powietrze. Podniósł się więc z ziemi i podążył za Sówką, która wolno leciała w stronę
północy.
Lisek podróżował w ten sposób kilka dni. Co jakiś czas spoglądał w górę, by sprawdzić, czy
jego towarzyszka nie zmieniła kursu. W nocy on spał w bezpiecznych norach, a ona usadawiała się na najbliższym drzewie. Trójłapek nie czuł się samotny, choć od czasu zagadki
nie dostał od Niemówki żadnej karteczki.
Tak mijał czas, aż pewnego dnia, gdy Lisek maszerował przed siebie i nucił pod nosem
jakąś skoczną melodię, zamiast drogi pojawiły się bagna. Trójłapek rozejrzał się wokół, ale
były wszędzie – poza drogą, którą przyszedł. Popatrzył bezradnie w górę i w tym momencie Sówka zrzuciła mu karteczkę, na której napisała:
Zmienisz przewodnika tutaj,
więc od teraz dobrze słuchaj.
69
33955551
3

Pośród bagien w mig go znajdziesz,
a z nim już do końca zajdziesz.
Lisek podniósł głowę, żeby odpowiedzieć, ale Sówki Niemówki już nie było.
– Sówko?! – krzyknął Trójłapek. – Nie zostawiaj mnie! Ja nic nie rozumiem z tego, co napisałaś! Kto mnie dalej poprowadzi, Sówko?!
Jednak odpowiedziała mu tylko głucha cisza. Przysiadł więc na kamieniu, który leżał obok
niego i postanowił zaczekać. Może Sówka tylko żartowała? Czas jednak nieubłagalnie mijał, a ona nie wracała. Kiedy Trójłapek próbował wpaść na jakiś pomysł, usłyszał nagle
cichutkie szlochanie. Rozejrzał się wokół siebie, ale nic nie zobaczył. Szloch jednak nie
ustawał. Lisek poszedł więc w stronę, z której nadchodził dźwięk i dotarł do samego brzegu bagna. Wtedy zobaczył, że na dużym liściu siedzi mały robaczek i płacze.
– Dlaczego płaczesz? – spytał Trójłapek.
– Kim jesteś? Co tutaj robisz? – odpowiedział pytaniem na pytanie robaczek.
– Jestem Lisek Trójłapek. Wędruję już wiele dni, żeby spełnić swoje marzenie – zobaczyć
morze. Niestety trafiłem na te bagna i nie mam pojęcia, jak je ominąć, żeby pójść dalej –
odrzekł Lisek.
– Ja nazywam się Stonka Niewidomka – odrzekł robaczek. – Nie widzę od urodzenia.
Znam te bagna bardzo dobrze, ale dziś wiał bardzo mocny wiatr, który zniósł mnie razem
z liściem w to miejsce i nie wiem, gdzie jestem.
– Czy mogę ci jakoś pomóc? – spytał Trójapek.
– Podnieś mnie, proszę, potem znajdź kamień w kształcie serca i połóż mnie na nim. Stamtąd już znam drogę.
Lisek rozejrzał się wokół, aż w końcu dostrzegł kamień, o którym mówiła Stonka i położył
ją na nim.
– Dziękuję, mój przyjacielu. W zamian za twoją pomoc, ja pomogę tobie. Wiem, jak przebrnąć przez te bagna, musisz tylko stawać dokładnie tam, gdzie ci wskażę – powiedziała
Niewidomka.
– Stonko, jest tylko jeden problem – jak już wspomniałem, nazywam się Trójłapek i faktycznie nie mam jednej łapki. Nie jestem taki zwinny i sprawny jak inne lisy – rzekł zasmucony.
– Nic nie szkodzi! – rzuciła wesoło Stonka. – Wybierzemy drogę, która jest dłuższa, ale nie
wymaga skoczności królika.
Lisek aż przyklasnął w łapki z radości, a Niewidomka, najwyraźniej uznając to za sygnał,
ruszyła przed siebie. Zgrabnie przemieszczała się z kamienia na kamień. Trójłapek nawet
pomyślał, że zachowuje się tak, jakby wcale nie miała problemu ze wzrokiem. Dotrzymywał jej kroku, a kiedy się zmęczył, jego towarzyszka przystawała na chwilę. Zanim się
obejrzał – nastał zmrok, a bagna były już za nimi.
– Nawet nie masz pojęcia, jak bardzo ci jestem wdzięczny – powiedział Lisek do Stonki. –
Bez ciebie nigdy bym nie pokonał tych bagien.
– To drobiazg w porównaniu z tym, co ty zrobiłeś dla mnie – odpowiedziała Niewidomka.
– Tutaj nieopodal jest jaskinia, w której możesz spędzić noc. Rano wrócę do ciebie i pokażę
ci, w którą stronę pójść. Morze jest już naprawdę niedaleko, dotrzesz tam jutro.
Lisek jeszcze raz podziękował Stonce i skierował się w stronę jaskini, by odpocząć przed
swoim wielkim dniem. „Już jutro! Nie mogę się doczekać!” – cieszył się w myślach. Mimo
ogromnego entuzjazmu zasnął jednak szybko, ponieważ fizyczne zmęczenie odczuwał już
70
33955551
3

od kilku godzin.
Nazajutrz Trójłapka obudził piskliwy głos jego nowej przyjaciółki.
– Wstawaj, Lisku! Jeśli chcesz zdążyć przed zachodem słońca, musisz wyruszyć już teraz –
powiedziała.
Trójłapek zerwał się szybko z ziemi, złożył koc, wsunął go do plecaka, który zarzucił na
ramię i już był gotowy. Stonka się tylko uśmiechnęła i wyszła przed jaskinię, dając znać
gestem głowy, by Lisek zrobił to samo. Pogoda była piękna – w sam raz na wędrówkę. Lisek z niecierpliwością czekał na instrukcje Niewidomki, bo chciał jak najszybciej ruszyć w
stronę morza. Stonka wyglądała jednak na zmartwioną.
– Coś się stało? – zapytał Lisek.
– Nie, nie – odpowiedziała Niewidomka – tylko zapomniałam o twoim kalectwie. Spójrz
w prawo, tam jest niewielka góra.
Trójłapek odwrócił się w stronę wskazanego miejsca i popatrzył zamyślony.
– Widzisz, Lisku, dla kogoś zdrowego to tylko niewielki pagórek, który można bez problemu pokonać. Dla ciebie to najwyższy szczyt, na który będzie ci dane się wspiąć. Za tą górą
jest morze.
Trójłapek nie zastanawiał się dłużej. Obiecał Stonce, że będzie na siebie uważał, wziął głęboki oddech i ruszył w stronę góry.
Idąc przed siebie, Lisek starał się nie myśleć o tym, co go czeka. Przywoływał w pamięci swoich nowych przyjaciół. Zastanawiał się, czy spotka raz jeszcze Kotka Niesłyszotka,
Sówkę Niemówkę i Stonkę Niewidomkę – miał ogromną nadzieję, że tak się stanie. Rozmyślał i zbliżał się do góry, mając coraz większe obawy. Co będzie, jeśli nie da rady? Czy
będzie potrafił wrócić? Zaczął wspinaczkę. Początek nie był trudny, choć Lisek powoli
zaczął odczuwać zmęczenie. „Dam radę!” – powtarzał sobie w myślach. Każdy krok był
coraz trudniejszy, ale też przybliżał go do celu. W połowie drogi musiał odpocząć. Napił
się wody ze strumyka i położył się na chłodnej ziemi. Trójłapek leżał tak kilka chwil. Zbierał siły, wyobrażał sobie, jak będzie wyglądało to, co go czeka za górą.
Ruszył ponownie, obiecując sobie, że teraz dotrze do celu. Kamienie osuwały mu się pod
łapkami, ślizgał się na nich i tracił mnóstwo energii. Już był niedaleko, kiedy ziemia osunęła się i Lisek runął kilka metrów w dół. Zaczął płakać. „Nigdy nie zobaczę morza, nie
potrafię pokonać tej góry!” – myślał rozpaczliwie. Wtedy przypomniał sobie o rodzicach,
o tym, jak ich kocha i jak oni kochają jego. Podniósł się powoli, spojrzał w górę i zdeterminowany, zrobił krok. Potem drugi, trzeci i kolejny. Pot spływał mu po czole, czuł ból w
każdym mięśniu ciała, ale nie przestawał się wspinać. Jeszcze kilka kroków, już prawie...
Udało się! Kiedy Trójłapek ujrzał szczyt, zamknął na chwilę oczy. Chciał uspokoić oddech
i przygotować się na to, co za chwilę zobaczy.
Kiedy je otworzył, nie mógł uwierzyć w to, co widzi. Przed nim rozpościerał się najpiękniejszy widok, jaki kiedykolwiek było mu dane zobaczyć. Z wrażenia zaparło mu dech w
piersiach i nie mógł się ruszyć. Morze było takie, jakie Lisek sobie wymarzył. Nie! Było
jeszcze piękniejsze! Od jasnobłękitnej tafli wody odbijało się tysiące promyków słońca.
Fale leciutko dobijały do brzegu, tworząc małe bałwany, a mewy latały nisko, prawie dotykając wody. Piasek na plaży iskrzył się złotem, aż raził w oczy. Trójłapek ruszył przed
siebie jak zahipnotyzowany. Szedł tak szybko, jak tylko pozwalało mu na to jego kalectwo.
Wreszcie dotarł do plaży i roześmiał się.
71
33955551
3

– Udało się! Udało! – krzyczał.
Chwilę podskakiwał, podrzucał piasek, bawił się nim, a kiedy się zmęczył, usiadł na brzegu morza, pozwalając, by fale łaskotały jego łapki. Coś jednak było nie w porządku i nie
dawało Liskowi spokoju.
– Tutaj jest pięknie, ale chciałbym, żeby byli ze mną rodzice, wtedy moglibyśmy cieszyć się
razem – powiedział smutno, sam do siebie, Trójłapek.
Kilka chwil później usłyszał za sobą jakieś głosy. Odwrócił się... i nie uwierzył w to, co
zobaczył.
– Mama? Tata? Co wy tu robicie?! – krzyknął Lisek.
– Och, synku, tak się cieszę, że cię widzę! – powiedziała Mama. – Tak bardzo się martwiliśmy!
– Ale jak mnie znaleźliście, skąd wiedzieliście, że będę akurat tutaj? – dopytywał Trójłapek.
– Widzisz, synku – zaczął Tata – tak właściwie to wcale nie musieliśmy cię szukać...
– Ale... – wtrącił Lisek.
– Pozwól, że ci wyjaśnię – powiedział z uśmiechem Tata.
– Pamiętasz tę puszkę, którą ci dałem?
– Tak, mam ją przy sobie, ale co...
– To nie jest taka zwykła puszka – przerwał Tata. – Mam kompas wskazujący kierunek, w
którym należy podążać, aby tę puszkę znaleźć. Nie pytaj mnie, jak to działa, bo sam nie
wiem. Ważne, że działa, prawda? – dorzucił z uśmiechem.
– To znaczy.... że wy cały czas szliście za mną? – zapytał Lisek.
– Tak, kochanie. Oczywiście w bezpiecznej odległości, ale ciągle mieliśmy cię na oku – powiedziała Mama.
– Dlaczego mi nie powiedzieliście? – zapytał Lisek.
– Kochanie, chcieliśmy, żeby to była twoja przygoda. Coś, co na zawsze zostanie w twojej
pamięci jako pokonanie własnych słabości, rozumiesz? – dodała zatroskana Mama.
Trójłapek pokiwał głową i przytulił się do rodziców. Stali tak, patrząc na piękny zachód
słońca i ciesząc się wspólną chwilą. Kiedy słońce już zaszło, Lisek uśmiechnął się i zapytał:
– Pójdziemy już do domu? Teraz jedyne o czym marzę, to położyć się spać w moim własnym łóżku.
Mama i Tata Trójłapka wybuchnęli śmiechem, który jeszcze długo towarzyszył im w drodze powrotnej i odbijał się echem wśród drzew.

72
33955551
3

73
33955551
3

Wtorek
Ogród Zoologiczny pana Zenona znajdował się w samym środku zatłoczonego miasta.
Cztery najważniejsze ulice łączące górną, dolną, prawą i lewą stronę miasteczka zbiegały
się ze sobą właśnie przy bramie wejściowej do zoo. Tworzyły tam kolorowe, obrośnięte
tulipanami rondo. Wszyscy mieszkańcy, którzy chcieli dostać się na przykład z dolnej do
prawej części miasteczka albo z lewej do górnej, musieli przemierzyć rondo obok zoo.
Dlatego wszyscy ci, którzy we wtorek rano zmierzali tą trasą do pracy lub szkoły, zobaczyli
niezwykłe widowisko!
Ryszard, biznesmen ze skórzaną teczką i krawatem w stare samochody, również szedł wtedy do pracy. Rozmyślał właśnie nad ważnymi sprawami finansowymi, kiedy zerknął w
stronę zoo i… stanął jak wryty. Nie mógł uwierzyć własnym oczom. Z wrażenia nie odebrał swojego telefonu komórkowego, który głośno dzwonił – a był przecież poważnym
biznesmenem, więc jak każdy szanujący się biznesmen powinien odebrać telefon. Ale
Ryszard tylko stał i szeroko otwartymi oczami patrzył w stronę Ogrodu Zoologicznego.
W tym samym czasie przez rondo szła Klotylda ze swoim pudelkiem Balbinką. Zamierzała dotrzeć do salonu fryzjerskiego dla psów, który znajdował się po drugiej stronie miasteczka. Jednak kiedy przechodziły obok zoo, Balbinka zaczęła bardzo głośno szczekać.
Klotylda chciała jej właśnie powiedzieć, że bardzo głośne szczekanie jest wyjątkowo nieeleganckie, ale w tym momencie kątem oka zobaczyła Ogród Zoologiczny i… nie mogła
wydusić z siebie ani słowa! Stała i patrzyła na cuda, jakie działy się za bramą zoo. Przez to
wszystko spóźniła się do psiego fryzjera!
Również Rozalinda zauważyła to niecodzienne zjawisko, kiedy przelatywała swoim samolotem marki Piko (może nie jest to najlepsza marka, ale za to niedroga i oszczędna) nad
Ogrodem Zoologicznym. Leciała odwiedzić swoją przyjaciółkę, która mieszkała w Liverpoolu. Tak samo jak Klotylda i Ryszard, nie mogła uwierzyć w to, co zobaczyła w zoo!
Niestety leciała dosyć szybko, więc nie przyjrzała się wszystkiemu tak dokładnie, jakby
chciała. Ale żeby takie rzeczy działy się w zoo...?
Pod bramą Ogrodu Zoologicznego zebrał się tłum ludzi, którzy stali z otwartymi ze zdziwienia ustami i obserwowali całe zdarzenie, nie mogąc oderwać od niego wzroku!
Nic dziwnego. Tuż nad wejściem do zoo, kilka metrów nad ziemią, latał… hipopotam!
Prawdziwy, żywy hipopotam!
– To przecież Bogdan! – krzyczał zaaferowany pan Zenon, właściciel Ogrodu Zoologicznego, biegając w kółko obok wybiegu dla hipopotamów. – Bogdan, co Ty wyprawiasz?!
Przecież hipopotamy nie latają!
Bogdan zdawał się wcale nie reagować na wołania pana Zenona. Unosił się w powietrzu,
delikatnie falując na wietrze i uśmiechał się najszerzej, jak tylko potrafił. Był tak zadowolony, że jego policzki zrobiły się całe różowe! Od czasu do czasu Bogdan wybuchał
głośnym, serdecznym śmiechem i machał łapą do swojej córeczki – małej hipopotamki,
która spoglądała na niego z dołu.
Tymczasem pod wybiegiem dla hipopotamów zebrali się wszyscy pracownicy zoo: pan
Zenon, Sebastian, który sprzątał wybiegi, Irenka, która karmiła zwierzęta, chłopiec w
stroju nosorożca i dziewczyna w kostiumie żyrafy, którzy rozdawali dzieciom baloniki.
Na miejsce przybyła także weterynarz Frania. Dobrze, że akurat miała przy sobie lornet74
33955551
3

kę! Stanęła obok małej hipopotamki i bardzo dokładnie obejrzała latającego hipopotama
– właśnie za pomocą tego urządzenia. Precyzyjnie przyjrzała się jego brzuchowi, wielkim
łapom i pazurom. Poprosiła go nawet, żeby otworzył paszczę i sprawdziła stan jego uzębienia. Wszystko wydawało się być w porządku. Hipopotam Bogdan był zdrowy. Frania
nie potrafiła powiedzieć, dlaczego taki wielki zwierz unosił się w powietrzu!
Powstała straszna wrzawa. Pracownicy zoo przekrzykiwali się nawzajem, wymyślając absurdalne powody tego niecodziennego zjawiska. Sebastian, który w zoo zajmował się czystością wybiegów, uparcie twierdził, że hipopotam musiał połknąć w całości miejskiego
gołębia. Gołąb latał wewnątrz hipopotama, próbując się z niego wydostać i w ten sposób
unosił go w powietrzu (nikt nie uwierzył w dziwną teorię Sebastiana).
Biedny pan Zenon krążył wokół wybiegu zdenerwowany. Co chwilę łapał się za głowę i
mruczał po nosem coś w stylu: „Jak to możliwe?”, „Co teraz będzie?”, „Jak my go teraz
nakarmimy, skoro jest tak wysoko?”.
Weterynarz Frania, sprzątający Sebastian, pan Zenon oraz Irenka, która na co dzień zajmowała się karmieniem zwierząt, zdecydowali, że poczekają, aż hipopotam sam wyląduje
na ziemi.
– Nie może przecież tak latać w nieskończoność! – denerwował się pan Zenon. – W końcu
zgłodnieje i zejdzie na ziemię, żeby coś zjeść!
Irenka przygotowała dla hipopotama Bogdana same najwspanialsze kąski, które Bogdan
od zawsze uwielbiał. Nałożyła mu większą niż zazwyczaj porcję obiadu i ustawiła ją tak,
żeby aromat jedzenia szybko dotarł do wrażliwego nosa hipopotama. Wszyscy mieli nadzieję, że to przekona Bogdana do wylądowania.
Nic z tego. Mijały godziny, a hipopotam nadal latał nad swoim wybiegiem. Zbliżała się
noc, wszyscy byli bardzo zmęczeni. Tłum obserwatorów, który w ciągu dnia kłębił się
w Ogrodzie Zoologicznym oraz przed bramą wejściową, powoli się zmniejszał. Spośród
pracowników zoo wybrano Sebastiana, który miał stać na straży i obserwować Bogdana
przez całą noc. Może w nocy Bogdan wyląduje?
Niestety Sebastian również był bardzo zmęczony po tak dziwnym dniu i – nie wiedząc
kiedy – zasnął na trawie obok małej hipopotamki, która czekała na swojego tatę.
Środa
Następnego dnia wszystkie gazety w miasteczku pisały o latającym hipopotamie. Od samego rana tłum ciekawskich gapiów czekał na otwarcie Ogrodu Zoologicznego.
Pan Zenon, który smacznie przespał całą noc (nigdy nie miał problemów ze snem, nawet
tak dramatyczna sytuacja nie wywołała u niego bezsenności), obudził się rześki i gotowy
do działania. Jego głowa pełna była nowych, fantastycznych pomysłów na to, jak poradzić
sobie z latającym Bogdanem – jeśli w ciągu nocy nie wylądował na ziemi, oczywiście!
Właściciel zoo szybko umył zęby swoją ulubioną aloesową pastą i popędził co sił w nogach pod wybieg dla hipopotamów. Odetchnął z ulgą, kiedy zobaczył, że hipopotam stoi
na ziemi i jak gdyby nigdy nic zajada się swoją wczorajszą kolacją. Zobaczył też Sebastiana
grabiącego trawę wokół Bogdana i już chciał go zapytać, jak to się stało, że hipopotam
wylądował, ale zatrzymała go Irenka.
– Panie Zenonie! – szepnęła mu do ucha. – Sebastian nic nie wie! Przespał całą noc!
75
33955551
3

„Jaaaak tooo?” – zdawała się mówić mina pana Zenona.
– Oj tam! To teraz nieważne! Proszę zobaczyć na wybieg dla tapirów! – dodała Irenka i
chwyciła właściciela zoo za rękę, żeby pobiegł za nią.
Przy wybiegu dla tapirów zebrał się tłum ludzi. Pan Zenon przecisnął się między nimi i
zobaczył… unoszącą się w powietrzu młodą tapirkę Jadzię! Na jej pyszczku widać było
bardzo szeroki uśmiech. Chichotała z radości. Pozostałe tapiry wpatrywały się w Jadzię z
ogromnym zaciekawieniem (a nawet z delikatną zazdrością!).
Pan Zenon poczuł, że z wrażenia robi mu się słabo – jego kolana zrobiły się miękkie jak z
cukrowej waty! Podszedł blisko to tapirki Jadzi i zaczął jej się bardzo dokładnie przyglądać. Wisiała w powietrzu jakieś dwa metry nad jego głową. Widział dokładnie jej szary
brzuszek i cztery łapki, którymi wesoło wymachiwała w powietrzu. Nie wyglądała ani na
chorą, ani na przestraszoną.
Tymczasem pod wybieg dla tapirów przybiegła weterynarz Frania. Podobnie jak było w
przypadku hipopotama, zbadała Jadzię, oglądając ją dokładnie przez lornetkę. W tym
przypadku również stwierdziła, że tapirka jest całkowicie zdrowa, silna i zadowolona. Nie
miała skrzydeł, a latała!
Tłum pod ogrodzeniem wybiegu tapirów ciągle rósł. Pełno tam było uczniów, którzy
wstąpili do zoo w drodze do szkoły (i chyba spóźnili się na pierwsze lekcje, bo na zegarku
już dawno wybiła ósma!), małych dzieci z babciami albo z nianiami, starszych pań z torebkami pełnymi zakupów, starszych panów o lasce, a nawet eleganckich pań i panów w
garniturach, którzy wyglądali, jakby wyszli na chwilę z biura. Tłum był bardzo kolorowy!
Wszyscy głośno rozmawiali, przekrzykiwali się, robili zdjęcia, błyskali fleszami – każdy
chciał znaleźć się jak najbliżej latającego tapira! Każdy chciał mieć jego zdjęcie, żeby pochwalić się znajomym.
Wśród tłumu znalazł się również niewyobrażalnie tajemniczy wysłannik z gazety – nikt
nie wiedział z jakiej. Zjawił się w Ogrodzie Zoologicznym, kiedy tylko zaczęły się tam
dziać dziwne rzeczy! Fotografował wszystkie zwierzęta po kolei, nawet niewinne mrówki,
które dreptały sobie ścieżką. Przyglądał im się badawczo, robił portrety z lewego profilu,
potem z prawego, z przodu, z góry, a nawet z dołu! Ukrywał się za krzakami i śledził wzrokiem chłopca w stroju nosorożca i dziewczynkę przebraną za żyrafę, którzy pracowali w
zoo, rozdając dzieciom kolorowe baloniki.
Obecność tajemniczego przybysza wzbudziła niepokój wśród zwierząt. Młody kangurek
schował się nawet głęboko do swojego domku, mimo że wcześniej świetnie bawił się ze
swoim tatą.
Przebrani w stroje zwierząt dziewczynka i chłopiec podreptali najszybciej jak mogli (a nie
mogli zbyt szybko, bo kostiumy ograniczały ich ruchy) do Irenki, która karmiła właśnie
małe małpki.
– Irenko, Bardzo Tajemniczy Fotograf robi z ukrycia zdjęcia zwierzętom i skacze po rabatkach z nasturcjami! Przestraszył mrówki i małego kangurka! Zachowuje się bardzo
nieodpowiednio! Zwracaliśmy mu uwagę, ale wcale nie zmienił swojego zachowania! –
wyszeptał chłopiec do ucha Irenki.
– A to łobuz! – wykrzyknęła Irenka. – Nie martwcie się, zaraz się z nim rozprawię!
Irenka, która z natury była bardzo przyjacielska, wcale nie nakrzyczała na Bardzo Tajemniczego Fotografa. Poszła do niego wraz ze swoimi nieodłącznymi przyjaciółmi – szczur76
33955551
3

kiem Igorem i pieskiem Frankiem.
Szczurek Igor i piesek Franek byli pupilkami w zoo. Wszyscy ich uwielbiali! Kiedy byli
jeszcze mali, zostali znalezieni w lesie nieopodal ogrodu zoologicznego. Widać było, że
błąkali się samotnie już od wielu dni. Byli brudni, przemoczeni i wygłodniali. Kiedy Irenka ich znalazła, spali przytuleni do siebie pod rozłożystą jodłą.
Od tamtej pory mieszkali w zoo i wiernie towarzyszyli Irence w jej pracy. Co najśmieszniejsze, byli pewni, że są rodzonymi braćmi!
Kiedy Irenka podeszła do Bardzo Tajemniczego Fotografa, szczurek Igor wspiął się na
jego ramię i zaczął wąchać ukryte pod kosmykami włosów ucho (prawdopodobnie nie
było zbyt czyste). Tajemniczy Fotograf ewidentnie bardzo bał się szczurów, bo na jego
twarzy pojawił się paniczny strach! Stał nieruchomo, bojąc się wykonać jakikolwiek ruch.
Bał się, że szczurek go ugryzie!
„Biedny, biedny Pan Tajemniczy!” – pomyślała Irenka. „Ani trochę nie zna się na zwierzętach! Boi się szczurka – jednego z najinteligentniejszych zwierząt w całym zoo!”
Jakby tego było mało, do Igora dołączył piesek Franek (oczywiście nie wskoczył Tajemniczemu Panu na ramię). Stanął obok lewej nogi fotografa i spojrzał w górę, w jego oczy. Dał
mu ewidentny znak: „Ja tu pilnuję!”.
Irenka zaśmiała się serdecznie z wyczynów swoich dzielnych, małych przyjaciół, po czym
przeprowadziła krótką rozmowę z Panem Fotografem (którego twarz zrobiła się bardzo
czerwona ze wstydu). Okazało się, że Tajemniczy Pan próbował przeprowadzić własne
śledztwo dotyczące unoszących się w powietrzu zwierząt. Zamierzał sprzedać swoje odkrycie kilku gazetom za Strasznie Duże Pieniądze! Mówiąc krótko: chciał zarobić na (nie)
szczęściu Ogrodu Zoologicznego!
Irenka wraz ze szczurkiem Igorem i pieskiem Frankiem wyprowadzili Tajemniczego Pana
poza bramę zoo i wręczyli mu kartę zabraniającą wstępu na teren Ogrodu przez najbliższy
rok!
Z takimi właśnie dziwnymi osobami zmagali się wszyscy pracownicy Zoo. Pan Zenon,
właściciel Ogrodu, przez cały dzień nie mógł opędzić się od dziennikarzy, którzy wciąż
zadawali mu kłopotliwe pytania, na przykład: „Dlaczego hipopotam lata?”, „Jak zamierza
Pan sprowadzić tapirkę Jadzię na ziemię?”, „Jak poda Pan pokarm tapirce Jadzi?”. Były to
wyjątkowo trudne pytania, ponieważ Pan Zenon nie znał na nie odpowiedzi. Męczył się
cały dzień, krążył po Zoo, drapał się po brodzie, ale żadne wyjaśnienia nie przychodziły
mu do głowy!
Sebastian, chłopiec sprzątający, jedenaście razy musiał wyciągać dzieci z zagrody tapirów.
Niegrzeczne (i ciekawskie) dzieciaki wskakiwały za ogrodzenie, żeby z bliska przyjrzeć
się latającej Jadzi. Widząc to, Sebastian za każdym razem wydawał z siebie dziki okrzyk
przerażenia. Przecież wchodzenie na teren przeznaczony dla zwierząt jest kategorycznie
zabronione! Biedny, co chwilę musiał wyciągać z zagrody kolejne niegrzeczne dziecko.
Był już zmęczony i zły.
Podobnie było u weterynarz Frani. Tego dnia miała bardzo dużo pracy. Badała wszystkie zwierzęta w całym zoo! Przyglądała się im, obserwowała, słuchała, a nawet wąchała.
Chciała sprawdzić, czy któreś z nich również zamierza unosić się w powietrzu tak jak
hipopotam i tapirka.
Długi, pracowity dzień dobiegał końca. Słońce zaszło, dzieci i dorośli odwiedzający zoo
77
33955551
3

wrócili do domów, a tapirka Jadzia wciąż niezmiennie latała nad ziemią (i nadal wyglądała na bardzo szczęśliwą!). Do wylądowania nie przekonały jej ani miseczki wypełnione
smacznym jedzonkiem, ani prośby Pana Zenona. Unosiła się w powietrzu i już!
Po naradzie ustalono, że dzisiejszej nocy na straży przy wybiegu dla tapirów zostanie Irenka (oczywiście w towarzystwie szczurka Igora i pieska Franka). Pozostali, czyli Pan Zenon,
weterynarz Frania, Sebastian, chłopiec w przebraniu nosorożca i dziewczynka w stroju
żyrafy, poszli spać, żeby jutro być gotowym do pracy.
Irenka przyniosła ze sobą ciepły koc w szkocką kratkę i rozłożyła go pod dużym, pięknym
kasztanem rosnącym przy zagrodzie tapirów. Usiadła na nim, opierając się o pień drzewa.
Miała stamtąd doskonały widok na Jadzię (która aktualnie wesoło wymachiwała łapkami
w powietrzu). Obok Irenki zwinął się w kłębek piesek Franek i po chwili słychać było jego
ciche chrapanie. Szczurek Igor ułożył się na kolanach Irenki i również szybko zasnął (śniła
mu się piękna szczurzyca!).
Minęły dwie godziny. Noc zrobiła się wyjątkowo ciemna, gwiazdy na niebie widać było
bardzo dokładnie. Księżyc miał kształt chudego rogalika (Irenka aż zgłodniała na samą
myśl o rogaliku). Jadzia, tak jak przez cały dzień, latała sobie w kółko nad wybiegiem.
Irenka, która była bardzo śpiąca, ze wszystkich sił starała się nie zasnąć. Najpierw długo
oglądała rozgwieżdżone niebo, potem nuciła sobie ulubione piosenki. W końcu wyjęła z
torby kawałek torciku truskawkowego (który dostała od mamy obchodzącej dzień wcześniej urodziny) i zabrała się za jedzenie.
I właśnie wtedy, kiedy Irenka ugryzła pierwszy kęs pysznego tortu, Jadzia zaczęła opadać
na ziemię! Powoli wylądowała na trawie i jak gdyby nigdy nic, poszła w stronę domu, w
którym spały inne tapiry.
Irenka zerwała się na równe nogi (a wraz z nią piesek Franek i szczurek Igor) i szybkim
susem wskoczyła na wybieg dla tapirów. Zatrzymała Jadzię i dokładnie ją obejrzała. Nie
zauważyła u niej żadnych dziwnych zmian: nie była obsypana magicznym pyłem, który
unosi w powietrze, ani nie wyrosły jej skrzydełka. Nie miała też żadnych zadrapań po
lądowaniu, nie wyglądała na głodną ani na zmęczoną.
Więc jak to się stało, że Jadzia unosiła się w powietrzu? Jak to możliwe, że hipopotam
Bogdan latał? Co się dzieje? Irenka posmutniała, bo nie udało jej się rozwiązać tajemnicy
latających zwierząt. Pozwoliła Jadzi pójść spać do innych tapirów, a sama wyszła z zagrody,
położyła się na kocu pod drzewem i… bardzo szybko zasnęła (wraz z wtulonym w nią
pieskiem Frankiem i szczurkiem Igorem).
Czwartek i piątek
W ciągu dwóch następnych dni tajemnica latających zwierząt nadal nie została wyjaśniona. Przez cały czwartek w powietrzu unosiła się antylopa Grzegorz (rżąc głośno z radości),
a w piątek latał wilk Józef (wszyscy bardzo bali się o niego, bo choruje na astmę). Podobnie jak hipopotam Bogdan i tapirka Jadzia, antylopa Grzegorz i wilk Józef byli baaardzo
szczęśliwi, że unoszą się w powietrzu. Uśmiechali się szeroko i machali łapkami do swoich
przyjaciół stojących na ziemi. Im również nie wyrosły skrzydła ani nie byli podpięci do
żadnej liny, która unosiłaby ich w powietrzu – dokładnie zbadała to weterynarz Frania.
W piątek Ogród Zoologiczny Pana Zenona odwiedziła rekordowa liczba ludzi. Nigdy
wcześniej w zoo nie było tylu dorosłych rozmawiających przez telefony komórkowe i fotografujących zwierzęta, biznesmenów z teczkami ani staruszków ledwo poruszających się
78
33955551
3

o lasce (z reguły w zoo były tylko dzieci piszczące z radości). Tłum w zoo był ogromny i
dlatego odwiedzający przeciskali się jak najbliżej latających zwierząt, wspinali się na ogrodzenia i krzyczeli, sprawiając, że większość przestraszonych zwierząt chowała się głęboko
do swoich domków.
Dziewczynka w stroju żyrafy i chłopiec w kostiumie nosorożca mieli mnóstwo pracy.
Grzecznym dzieciom rozdawali baloniki, a niegrzecznym – żółte kartki (jak w piłce nożnej!). Każdy, kto otrzymał trzy żółte kartki za złe zachowanie, musiał opuścić Ogród Zoologiczny.
Sebastian, chłopiec sprzątający wybiegi dla zwierząt, musiał zabrać się również za zamiatanie alejek, ponieważ tłumy ludzi zostawiały po sobie mnóstwo śmieci!
Weterynarz Frania biegała od jednych zwierząt do drugich, podając im melisę na uspokojenie nerwów. Niektóre zwierzęta były bardzo przestraszone tłumem krzyczących i przepychających się ludzi. Mały kangurek schował się głęboko do torby swojej mamy i nie
wychylił z niej pyszczka od dwóch dni!
Pan Zenon nerwowo krążył wśród odwiedzających i powtarzał: „Proszę zachowywać się
ciszej. Proszę nie krzyczeć. Nie przepychać się. Nie wspinać się na ogrodzenia, bo to jest
bardzo niebezpieczne. Proszę o spokój, bo zwierzęta są bardzo zdenerwowane!” Niestety,
wśród krzyków, pisków, śmiechów i głośnych rozmów, nikt nie słyszał próśb biednego
Pana Zenona.
Dlatego Pan Zenon nie miał wyjścia. Trzęsącym się głosem oznajmił, że jeśli sytuacja się
nie poprawi, to jutro zamknie Ogród Zoologiczny! Odwiedzający nie będą mieli do niego
wstępu! Bo najważniejsze jest zdrowie zwierząt.
Zamknąć zoo dla odwiedzających? To byłoby straszne! Policzki Irenki zrobiły się różowe
z nerwów.
– Zoo bez odwiedzających nie ma sensu! – powiedziała. – Musimy rozwiązać zagadkę
latających zwierząt raz na zawsze! – Mówiąc to, Irenka mocno tupnęła nogą.
Chwyciła za rękę Sebastiana i pognała w stronę domku dla pracowników zoo. Za nimi
pobiegł piesek Franek ze szczurkiem Igorkiem na grzbiecie oraz dziewczynka w stroju
żyrafy i chłopiec w kostiumie nosorożca.
Z impetem wpadli do domku pracowników, gdzie zziajana Irenka ogłosiła plan działania.
Narysowała mapę Ogrodu Zoologicznego i zaznaczyła na niej strzałki, które miały wyznaczyć kierunek zwiedzania zoo. Odwiedzający będą mogli zatrzymać się przy każdym
wybiegu dla zwierząt tylko na jedną minutę. Potem będą musieli pójść dalej, zgodnie z
kierunkiem zwiedzania, nie utrudniając ruchu innym. Krzyczenie, karmienie zwierząt
lub wspinanie się na ogrodzenie będzie karane natychmiastowym wyrzuceniem z Ogrodu
Zoologicznego!
Irenka narysowała na mapie dwie kreski, którymi wyznaczyła cztery rejony. Każdy z pracowników: Sebastian, dziewczynka w stroju żyrafy, chłopiec w kostiumie nosorożca i ona,
miał zająć się pilnowaniem jednego rejonu. Sebastian otrzymał rejon północny, dziewczynka w stroju żyrafy miała obserwować rejon zachodni, chłopiec-nosorożec południowy, a Irenka wschodni! W ten sposób mieli pilnować porządku w zoo i obserwować zwierzęta przez całą dobę!
Wszyscy zabrali ze sobą termosy z herbatą i ciasteczka na przekąskę i udali się do pracy.
Okazało się, że kierowanie ruchem w zoo wcale nie jest takie trudne. Sebastian poczuł się
79
33955551
3

80
33955551
3

jak prawdziwy policjant i dumnie wykonywał swój nowy obowiązek. Odwiedzający, którzy wcześniej godzinami stali przy klatce latającego wilka Józefa, teraz spędzali tam tylko
jedną minutę i szli oglądać inne zwierzęta. Dzięki temu zniknął męczący tłok i ucichły
krzyki oraz piski. W zoo zrobiło się dużo spokojniej. Pan Zenon aż opromieniał z radości!
Spacerował po Ogrodzie Zoologicznym i osobiście kontrolował pracę we wszystkich czterech rejonach, a wieczorem samodzielnie zamknął bramę zoo i wszystkim wychodzącym
spacerowiczom życzył dobrej nocy.
Nastała kolejna noc w zoo. Wszyscy pracownicy mieli pilnować zwierząt w swoich strefach. Dziewczynka w stroju żyrafy trochę bała się ciemności, więc Irenka wysłała do niej
pieska Franka, żeby jej towarzyszył. Sebastian był bardzo odważny i dzielnie przechadzał
się wokół wybiegów, bacznie przyglądając się zwierzętom. Chłopiec w kostiumie nosorożca również starał się być dzielny. I tylko czasem, kiedy sowy groźnie zahukały, robił się
bardziej nerwowy.
Irenka nie bała się ani trochę. Spędziła już przecież jedną noc, pilnując tapirki Jadzi! Poza
tym towarzyszył jej dzielny szczurek Igor. To w jej sektorze znalazł się latający wilk Józef,
który w tej chwili powoli lądował na ziemi. Irenka przyjrzała mu się dokładnie, sprawdziła czy jest zdrowy i dała mu jeść. Przez kolejne dwie godziny spacerowała po alejkach zoo.
I właśnie wtedy, kiedy przechodziła obok słoni (słoń Tobiasz spał przytulony do swojej
wybranki – słonicy Zofii), przydarzyło się coś niesamowitego!
Szczurek Igor, który cały czas grzecznie spał na ramieniu Irenki, nagle zaczął się wiercić,
a potem… oderwał się od ramienia i uniósł się kilka centymetrów w powietrze! Znalazł
się dokładnie na wysokości oczu Irenki!
– Igorku! Teraz Ty latasz? – wyszeptała zdumiona Irenka. – Szczurku mój kochany! Jak to
zrobiłeś?!
Igor wyglądał na najszczęśliwszego szczurka na świecie. Cały jego pyszczek aż promieniał
z radości! Zaczął nawet machać łapkami, mając nadzieję, że poleci trochę wyżej. Na szczęście Irenka w porę go zatrzymała. Wyciągnęła malutką latarkę i dokładnie go obejrzała.
Igor był dużo mniejszym zwierzątkiem niż hipopotam, tapir, antylopa i wilk. Unosił się
też dużo niżej niż tamte zwierzęta. Łatwo było przytrzymać go ręką i dokładnie zbadać.
Igorowi nie wyrosły skrzydełka, nie wyglądał też na obsypanego magicznym pyłem powodującym latanie. Był zwykłym szarym szczurkiem. Miał zdrowe uszka, nosek, łapki,
ogonek, brzuszek i grzbiet… A na jego grzbiecie siedziała sobie biedronka. Nie byłoby
w biedronce nic dziwnego (biedronek jest wokół zoo całkiem sporo), gdyby nie fakt, że
nieustannie machała swoimi skrzydełkami! Irenka przyjrzała się jej przez lupkę.
Biedronka wyglądała zupełnie zwyczajnie – tak jak każda biedronka. Miała czerwone
skrzydełka w czarne kropeczki, a na głowie czułki. Wszystkimi odnóżami przyczepiona
była do futerka szczurka, więc Irenka pomyślała sobie, że zaplątały się one w jego sierść i
nie może odlecieć!
Delikatnie, najdelikatniej jak tylko potrafiła, schwytała biedronkę dwoma palcami i uniosła ją wyżej. Poszło gładko, biedronka bez problemu oderwała się od szczurka, ale w tej
samej chwili Igor zaczął spadać na ziemię! Całe szczęście, że Irenka w porę zareagowała
i momentalnie schwytała szczurka, ratując go od bolesnego upadku. Posadziła go sobie
na ramieniu i spojrzała na biedronkę, która siedziała na jej palcu wskazującym i czyściła
sobie skrzydełka.
81
33955551
3

– Jak to wszystko możliwe? Szczurki nie latają! A skoro już latałeś, to dlaczego nagle spadłeś? I co robi tutaj ta biedronka! Powinna już dawno spać, jest środek nocy!
– Ekhm! – odkaszlnęła biedronka, a oczy Irenki zrobiły się ogromne ze zdziwienia.
– Nie wiem, czy zauważyłaś, panno Irenko, że ja nie śpię nocami. W ogóle nie śpię – powiedziała biedronka i zaczęła raźnie machać skrzydełkami.
I wiecie, co się stało? Wcale nie odleciała z palca Irenki! To Irenka uniosła się w powietrze! Im szybciej biedronka machała skrzydełkami, tym wyżej unosiła się Irenka (wraz ze
szczurkiem Igorem na ramieniu).
– Mam na imię Maryla – przedstawiła się biedronka. – To ja sprawiłam, że zwierzęta w zoo
latały! – zachichotała wesoło.
– To… niesamowite! – wykrzyknęła Irenka i zaniemówiła z wrażenia.
Leciała! Po raz pierwszy w życiu oglądała zoo z lotu ptaka! To był piękny widok! W oddali
spostrzegła Sebastiana, który spacerował obok klatki dla tygrysów i oświetlał sobie drogę
latarką. Kilka metrów od niego zauważyła dziewczynkę w stroju żyrafy oraz chłopca w
kostiumie nosorożca, którzy biegli w jej stronę i krzyczeli coś do Sebastiana.
Irenka czuła się wspaniale! Śmiała się głośno i biła brawo magicznej biedronce Maryli.
Szczurek Igor podskakiwał radośnie na jej ramieniu.
– To niesamowite, Marylo! To niesamowite! To ty sprawiłaś, że zwierzęta w zoo unosiły się
w powietrzu? Najpierw hipopotam Bogdan, potem Jadzia, antylopa, wilk i Igor... A teraz
ja! Jesteś taka malutka, że nikt z nas cię nie zauważył! Jak ty to robisz? – wykrzykiwała
Irenka, wirując wesoło w powietrzu.
– Nie słyszałaś nigdy o Biedronkach z wysp Magicznego Zakątka? Tam wszystkie biedronki mają magiczne zdolności – ja potrafię podnieść każdy ciężar. I znam wszystkie języki
– ludzkie i zwierzęce.
– Nigdy, przenigdy! Nigdy nie słyszeliśmy o magicznych biedronkach! Jak ty się tutaj w
ogóle znalazłaś?
– Trafiłam tu zupełnie przypadkiem. Fruwałam sobie nad brzegiem morza przy naszej
wyspie, kiedy nagle porwał mnie bardzo silny podmuch wiatru. Zniósł mnie aż tutaj, do
waszego miasteczka. Wiedziałam, że wiatr uspokoi się dopiero za kilka dni, więc odwiedziłam zwierzęta w zoo. Porozmawialiśmy sobie serdecznie i przy okazji spełniłam marzenie kilkorga z nich. Marzenie o lataniu, rzecz jasna.
Irenka już miała coś powiedzieć, kiedy zobaczyła Sebastiana, pana Zenona i całą resztę
znajomych z Ogrodu Zoologicznego machających do niej z dołu.
– Ireeenkooo, wracaj! Wszystko w porządku? Jak to się stało? – wołali.
– Marylko, możemy wylądować? – poprosiła Irenka, a biedronka powoli wróciła z nimi
na ziemię.
Ledwie stopy Irenki dotknęły ziemi, przyjaciele natychmiast rzucili się jej na szyję i zaczęli
ją mocno ściskać, ciesząc się, że nic jej się nie stało. Piesek Franek szczekał głośno i kręcił
się w kółko tak długo, dopóki szczurek Igor się z nim nie przywitał. Bardzo się za sobą
stęsknili!
Irenka usiadła na ławce i wraz z biedronką Marylą opowiedziała wszystkim, co się stało:
że to biedronka sprawiła, że zwierzęta latały, że bardzo o tym marzyły, że biedronka niedługo wraca na wyspę Magicznego Zakątka, że latanie jest wspaniałe i każdy powinien
tego spróbować!
82
33955551
3

To była długa noc. Maryla uniosła w powietrze również pana Zenona i dziewczynkę w
stroju żyrafy, którzy przyznali się, że bardzo chcieliby zobaczyć Ogród Zoologiczny z lotu
ptaka… albo biedronki.
Potem do samego rana spacerowali po Ogrodzie Zoologicznym i rozmawiali ze zwierzętami (z pomocą Maryli, która znała wszystkie języki). Okazało się, że słoń Tobiasz to
straszny żartowniś! Opowiedział im mnóstwo śmiesznych kawałów.
W sobotę biedronka Maryla pożegnała się ze wszystkimi i odleciała na wyspę Magicznego
Zakątka. Obiecała, że kiedyś jeszcze odwiedzi Ogród Zoologiczny pana Zenona.

83
33955551
3

84
33955551
3

W zamierzchłych czasach, gdy ziemie naszego państwa porastały nieprzebyte puszcze i
ciemne bory, żyły tu stworzenia baśniowe. Wieczorami, w świetle księżyca, pląsały nad
jeziorami zwiewne istoty zwane rusałkami, jelenie gubiły w lasach pokryte złotem i
srebrem poroża, a różne odosobnione miejsca zamieszkane były przez potężne istoty. Do
dzisiaj przetrwały tylko w opowiadanych w zimowe wieczory bajaniach, wyeliminowane
przez ludzi pałających chciwością, żądnych pradawnych mocy oraz pieniędzy.
Oczywiście nie każdy pragnął potęgi niedostępnej nigdy śmiertelnikom, istnieli ludzie
rozumiejący ograniczenia płynące z odwiecznych praw. Dobrze, gdy mieli oni realny
wpływ na decyzje swych plemion – takim kimś był książę Wizimir, wnuk Lecha, założyciela
państwa ze stolicą w Gnieźnie.
Imię władcy dzielnych Lachów wzbudzało wśród wrogów strach, a u poddanych respekt.
Był on nie tylko potężnym wojownikiem, łamiącym najtwardsze podkowy i biorącym się
za bary z niedźwiedziami mieszkającymi w olbrzymich puszczach, ale i sprawiedliwym
sędzią – nikogo nie spotkała ze strony Wizimira krzywda. Nie znalazł się człowiek,
któremu odmówiłby pomocy. Samotne matki ustawiały się w kolejkach pełne nadziei na
pociechę od roztropnego władcy, a wędrowcy zawsze mogli liczyć na gościnę przy stołach
jego dworu.
Mądry i dzielny władca miał tylko jedno strapienie – jego młoda żona, księżna
Hermenegilda, oddała ducha przed urodzeniem mu potomka, kiedy podczas polowania
spadła z wierzchowca. Pogrążony w żałobie i pamiętający miłość złotowłosej niewiasty,
nie chciał poślubić innej kobiety, chociaż podpowiadali mu to doradcy.
– Nie może to być – mawiali podpierający się dębowymi laskami starcy – żeby władca tak
dobry i rozważny nie pozostawił potomka.
– Weźże sobie żonę nawet i spośród innego ludu, jeżeli nie odpowiadają ci nasze córki –
podpowiadali zaprzyjaźnieni wojowie z książęcej drużyny.
– Jakże to tak, zostawiać kraj bez syna? – szeptały po kątach damy dworu, równie zatroskane
o dobro państwa, jak nudzące się bez zapewnianych przez szczęśliwe małżeństwo uczt i
zabaw.
Zawitał pewnego dnia na dwór zatroskanego Wizimira wędrowiec przybywający z
północy, niosący straszne wieści:
– Dzielny i roztropny Wizimirze – zwrócił się do księcia, gdy tylko uklęknął, aby oddać mu
cześć. – Król duński Syward zebrał wielkie wojsko i zamierza zaatakować wyspę wróżki
Lukrecji.
– Zaiste złe to czasy – zadumał się Wizimir – aby ktoś podnosił na nią rękę.
Trzeba wam bowiem wiedzieć, że wróżka Lukrecja nie była zwyczajną rusałką czy nimfą,
jakie można było ujrzeć w owych czasach bez liku. Nie bez powodu nosiła miano Pani
Czasu. Każdy wiedział o przedmiocie, którym się opiekowała – klepsydrą potrafiącą cofać
Słońce, zawracać bieg dziejów.
Na swoich usługach miała stado pół ludzi, pół koni – nazywanych przez mieszkańców
okolicznych ziem centaurami – oraz drzewa potrafiące przybierać postać ludzką, jednak
w walce z armią Normanów, dorównujących niemal męstwem oraz zręcznością Lachom,
stała na straconej pozycji.
Książę Wizimir od razu rozpoczął przygotowania do bitwy – wezwał pod broń wszystkich
mężczyzn mogących utrzymać w rękach włócznie oraz tarcze, a kobietom i starcom
85
33955551
3

nakazał wypalanie lekkich łodzi, które bezszelestnie można by ukryć w trzcinach. Gdy
tylko zebrał odpowiednią liczbę wojów oraz zaopatrzył ich w niezbędne wyposażenie,
ruszył na spotkanie Duńczykom.
Pyszałkowaty król Syward nie spodziewał się napotkać obrońców i wpadł w pułapkę
zastawioną przez przyczajonych w trzcinach Lachów. Ukryci na łodziach wojowie
wypadli na zaskoczonych przeciwników i – pomimo dzielnie stawianego oporu – zdołali
pokonać Normanów. Tak to książę Wizimir sprytem oraz męstwem odniósł zwycięstwo
nad liczniejszymi siłami wroga – i na tym skończyłaby się opowieść, gdyby w drodze
powrotnej nie ukazała się książęcej drużynie istota rodem ze snów.
Wróżka Lukrecja była wysoka, blada i niezwykle szczupła, czym zafascynowała wojów
przyzwyczajonych do potężnych, barczystych kobiet, opalonych podczas pracy w polu. Nie
ubierała się – tak jak one – w proste, lniane suknie okrywające ciało od szyi po same stopy.
Pani Czasu odziana była w zwiewną, błękitną szatę pozbawioną rękawów, sięgającą tylko
do kolan. Posrebrzane kosmyki czarnych włosów ciągnęły się aż do ud, a niebieskie oczy
wydawały się dziwnie blade wobec karmazynowych ust oraz czerwonej róży przypiętej do
włosów.
Lukrecja trzymała w ręku klepsydrę wykonaną z nieznanego ówcześnie Lachom
przezroczystego materiału, zdobioną przez dwa wyrzeźbione z dbałością o szczegóły rysie.

86
33955551
3

– Czego życzysz sobie w zamian za obronę, dzielny i szlachetny książę? – zapytała.
– Jeśli mogę prosić… – zająknął się onieśmielony nagłym zjawieniem Lukrecji Wizimir.
– Czyń to śmiało, Lachu. Jestem potężną istotą.
Bardziej chciwy władca zażądałby pieniędzy, a dumniejszy mężczyzna może i chciałby
pojąć piękną Lukrecję za żonę. Wizimir nie pragnął jednak bogactwa, a kochał tylko jedną
kobietę.
– Chciałbym, abyś cofnęła czas i sprawiła, by mojej żony Hermenegildy nie spotkał
nieszczęśliwy wypadek.
Pani Czasu uśmiechnęła się.
– Dzięki klepsydrze cofającej czas obudzisz się znów tamtego poranka i będziesz mógł
odwołać polowanie. Pamiętaj jednak, że powrót do przyszłości bywa niebezpieczny.
Stało się tak, jak obiecała Lukrecja: księciu udało się odwołać polowanie, Hermenegilda
cieszyła się dobrym zdrowiem i wkrótce dwór obiegła wspaniała wiadomość – książę
wraz z żoną mogli spodziewać się potomka. W tym samym czasie przybył do szczęśliwej
pary wędrowiec ze straszną wieścią.
– Dzielny i roztropny Wizimirze – zwrócił się do księcia, gdy tylko uklęknął, aby oddać mu
cześć. – Król duński Syward zebrał wielkie wojsko i zamierza zaatakować wyspę wróżki
Lukrecji.
Wizimir powtórzył już raz udany manewr. Kolejny raz przyczajeni wojowie z książęcej
drużyny pokonali w trudnej walce wojska Duńczyków. Po zwycięskiej bitwie spostrzegli
jednak, że w boku księcia tkwi ostrze włóczni. Nie zdążył dojechać nawet do gnieźnieńskiej
stolicy, jego życie skończyło się wśród futer oraz skór, którymi wyłożono wóz transportujący
rannych.
Lukrecji nikt nie prosił już o pomoc – przeniosła się w inne miejsce, w którym mogła wieść
spokojne życie strażniczki czasu. Spełniła się jej wróżba dotycząca ryzyka, jakie niesie za
87
33955551
3

sobą magiczna podróż, ale żałoba po księciu Wizimirze nie trwała długo. Hermenegilda
kilka miesięcy po jego śmierci powiła zdrowego syna, a ten już w młodzieńczym wieku
zaczął wykazywać się niezwykłą roztropnością, siłą oraz zręcznością.
Dzięki tym przymiotom udało się synowi Wizimira, Trojdenowi, odnieść wiele zwycięstw
oraz pomścić śmierć ojca, lecz jest to kanwa innych opowieści. Kto wie, może pewnego
dnia usłyszycie je z ust kogoś innego, gdy zimowy wieczór przyniesie ze sobą czas bajań o
dawnych bohaterach i zamierzchłych dziejach…

88
33955551
3

89
33955551
3

Bardzo dawno temu, tak dawno, że już praktycznie nikt o tym nie pamięta, żyła sobie
pewna mała polna myszka. Nikt nie wiedział, że kiedyś była szczęśliwą dziewczynką
kochaną przez wielu ludzi.
Gdy miała osiem lat, do pałacu, w którym mieszkała, przybyła zła czarownica. Chciała
się zemścić na królu Wacławie za to, że jej syn zginął w bitwie prowadzonej przez władcę.
Zrozpaczona czarownica pragnęła zabrać jego córkę daleko od pałacu, aby król czuł tak
wielki ból po stracie dziecka, jak i ona.
Nie wiedziała jednak, jak wygląda królewna, dlatego porwała pierwszą dziewczynkę,
jaką napotkały jej oczy. W ten sposób zabrała z królestwa córkę służki – małą, niewinną
Anielkę.
Dziewczynka nie powiedziała, kim jest, bojąc się, że czarownica wróci po królewnę
Marysię. Z córką króla często się bawiła – dziewczynki bardzo się ze sobą zżyły i stały się
prawdziwymi przyjaciółkami. Anielka kochała królewnę jak siostrę, dlatego nie chciała,
aby stała się jej krzywda.
Czarownica zamknęła dziewczynkę w wysokiej wieży otoczonej przez głęboką fosę.
Uczyniła to po to, by Anielka nie mogła uciec w czasie, który wiedźma przeznaczyła na
przemyślenia o odpowiedniej karze.
Po dwóch tygodniach czarownica stanęła przed Anielką i oznajmiła:
– Aby twój ojciec nigdy nie mógł cię odnaleźć, zetnę twoje piękne brązowe włosy, zabiorę
ci twoje piękne szaty i ubiorę w łachmany. Potem zamienię cię w polną myszkę i sprawię,
że zamieszkasz w polach, jak najbliżej królestwa. Zaklęcie, które na ciebie rzucę, sprawi, że
nigdy nie przemówisz do mieszkańców pałacu. Jeśli spróbujesz do nich podejść, służąca
pewnie zabije cię miotłą. Choć będziesz tuż przy królu, ten nigdy cię nie odnajdzie. Nic cię
nie uratuje. Ha, ha, ha! – Wiedźma zaśmiała się przeraźliwie i zamieniła Anielkę w małą,
brązową myszkę.
Tak oto biedna dziewczynka zostałaby do końca życia myszką, gdyby nie matka chrzestna
królewny, która była dobrą wróżką. Gdy dotarły do niej wieści o smutnym losie Anielki,
jak najszybciej pośpieszyła na poszukiwania dzielnej przyjaciółki swojej chrześnicy.
Anielki szukało całe królestwo, gdyż król kochał ją jak przybraną córkę. Chciał odnaleźć i
nagrodzić dziewczynkę za jej odwagę i oddanie.
Szukali i szukali… Tracili już nadzieję, że uda im się znaleźć dobrą służkę. W królestwie
zapanował smutek – nie wyprawiano balów, nie tańczono i nie śmiano się, tak jak to
bywało przed zniknięciem Anielki.
Dopiero po dziesięciu długich latach wróżka odnalazła polną myszkę i rozpoznała w niej
Anielkę. Niestety sama nie mogła nic poradzić na jej nędzny los. Jedyne, co pozostawało
w jej mocy, to zmniejszenie siły złego zaklęcia.
– Jeżeli w ciągu roku, do dnia, gdy nadejdą twoje siedemnaste urodziny, napotkasz na swej
drodze mężczyznę, który nie wyrzuci cię ze swego domu, poczęstuje ziarnem i pocałuje w
pyszczek, staniesz się znów człowiekiem. Jednak pamiętaj – masz tylko rok, a mężczyzna
ten musi cię szczerze pokochać. Nie możesz mu powiedzieć o tych warunkach. Musi sam,
z własnego serca dokonać tych czynów. Inaczej do końca życia będziesz zwierzątkiem.
Przed każdą zimą myszka szukała schronienia. Zazwyczaj udawało jej się przetrzymać ten
trudny okres w pałacowych murach, gdzie podglądała swoich bliskich, marząc o tym, aby
być znów z nimi. Siedziała cichutko, od czasu do czasu pożyczyła sobie parę ziarenek, a
90
33955551
3

wiosną wychodziła znów na pole.
Tej zimy stało się zupełnie inaczej. Bardzo silny wiatr porwał ją daleko od jej ukochanego
królestwa, zostawiając Anielkę w zamku królewicza Karola.
Był to młodzian przystojny, a przy tym bardzo dobry i skromny. Niestety, nie był lubiany
wśród innych ludzi ze względu na swojego ojca – króla Henryka. Był to mężczyzna zły
i okrutny: niszczył wioski sąsiednich królestw, nie dbał o własnych ludzi, krzywdził
zwierzęta i rośliny. Nikt go nie lubił i każdy się go bał, a gdy umarł, wielu innych władców
wydało huczne bale na cześć zniknięcia tego tyrana.
Gdy królewicz Karol miał być koronowany na króla, nikt nie chciał przybyć, aby zobaczyć
to doniosłe wydarzenie i wesprzeć swojego sąsiada. Młodzian przepraszał za krzywdy,
jakie wyrządził jego zły ojciec, poza tym dobrze traktował poddanych, dbał o zwierzynę i
otaczający go świat. Niestety nikt nie chciał go słuchać w obawie, że to podstęp i chłopiec
jest taki jak król Henryk.
Pomocnicy i doradcy Karola uznali, że najlepszym wyjściem z tej trudnej sytuacji byłby
dobry ożenek – gdyby poślubił miłą pannę, którą każdy kocha i szanuje, dobrą i uczynną,
a przy tym skromną i ładną, na pewno wszyscy ujrzeliby i jego dobroć. Bo czy kochana
dziewczyna wybrałaby złego człowieka na swego męża? Na pewno nie.
Królewicz uznał, że to wyśmienity pomysł! Ale gdzie szukać takiej dziewczyny? Podróżował
po całym świecie przebrany za biedaka, aby spotkana panna pokochała go za to, jaki jest,
a nie za to, ile ma pieniędzy. Wszystko na nic! Albo dziewczyny były chytre i nie chciały
patrzeć na żebraka, albo brzydkie i głupie, albo posiadały już narzeczonych.
Potem próbował szukać ukochanej już jako królewicz, ale też żadna dziewczyna nie
91
33955551
3

chciała go poznać ze względu na jego ojca! Jedna z nich, córka króla Wacława, bardzo
mu się podobała, ale cóż począć, gdy królewna nie opuszczała murów pałacu? Gdy byli
dziećmi, bawił się z nią i z jej przyjaciółką, ale teraz, kiedy nie mógł się z nią spotkać,
patrzył jedynie z daleka na jasną postać dziewczyny…
Tak oto biedny Karol powrócił do swego pałacu, nie wiedząc, co począć.
Parę dni później stało się tak, że wiatr wrzucił myszkę prosto do komnaty, w której królewicz
spał. Anielka przydreptała do kanapy, gdzie drzemał. Przyglądała się jego czarnym, długim,
kręconym włosom, opalonej twarzy i smukłej sylwetce. Dziewczyna wiele słyszała o Karolu
– nie tylko od ludzi, którym przysłuchiwała się w polu, ale także od zwierząt, głównie
ptaków. Mówiły, że jest dobry i prawy, że je karmi i do nich przemawia, nie oczekując
odpowiedzi. Martwiły się o niego i smuciły niesprawiedliwym losem królewicza.
Anielce bardzo spodobał się młodzieniec ze względu na wiadomości o jego dobroci. Może
mógłby ją uratować od złego losu? Pamiętała, jak wiele lat temu bawili się razem na
dziedzińcu.
Myszka weszła na kanapę, aby lepiej przyjrzeć się Karolowi. Przez przypadek dotknęła
swoją zimną łapką jego policzka, jednocześnie delikatnie go zadrapując. Przestraszony
królewicz poderwał się szybko z łóżka. Rozejrzał się dookoła, szukając atakującego intruza.
Nie dojrzał nikogo oprócz uciekającej myszki. Próbował do niej podejść, ale ta,
przestraszona, schowała się za komodą stojącą tuż przy otwartym oknie.
– Hej, nie bój się, nic ci nie zrobię – powiedział opanowanym głosem, patrząc na wystający
ogon Anielki.
– Chodź, nie skrzywdzę cię. – Wyciągnął dłoń w jej stronę.
92
33955551
3

Myszka wychyliła się nieufnie. Najpierw oczom księcia ukazały się jej wąsiki, potem nosek
i uszy, a następnie cała zgrabna mysia postać. Karolowi bardzo podobało się jej świecące,
brązowe futerko i duże, niebieskie oczy – nigdy nie widział tak niezwykłej myszki!
– Masz jakieś imię? – spytał, nie oczekując odpowiedzi.
– Anielka – odpowiedział mu dziewczęcy głosik.
Królewicz spojrzał zdumiony na myszkę.
– Ty mówisz! – wykrzyknął.
– Ty też, a mnie to przecież wcale nie dziwi.
– Ale ty jesteś zwykłą myszką! Jak to się stało, że mówisz?
– Czy widziałeś kiedyś zwykłą gadającą mysz? – spytała Anielka.
– Nie, nie, nigdy o takiej nie słyszałem… Skoro nie jesteś myszką, to kim?
– Jestem dziewczyną zaklętą w mysz.
– Ale dlaczego?
– Przez przypadek – powiedziała szczerze i smutno myszka.
– Jak to przez przypadek? – spytał królewicz.
– Zła wiedźma pomyliła mnie z królewną Marysią i zamieniła w myszkę. Od tej pory
muszę mieszkać na polu. Jesteś drugą osobą, z którą rozmawiam w ciągu ośmiu lat.
Karol spojrzał na nią przerażony.
– To ty jesteś tą dziewczynką, którą szuka całe królestwo władcy Wacława! Nie da się z tym
nic zrobić? Może ci jakoś pomóc? Powiadomić króla? – pytał zasmucony losem małego
zwierzątka.
Anielka spojrzała na niego z nadzieją. „Szkoda, że nie mogę mu powiedzieć. Gdyby to on
mógł odmienić mój los… Jest taki miły i ładny. Szkoda tylko, że taki smutny, ale na to
znalazłabym lekarstwo” – pomyślała.
– Nie możesz mu o niczym powiedzieć, klątwa na to nie pozwala. Mógłbyś dać mi parę
ziarenek i pozwolić zamieszkać tu na zimę.
– To wszystko?
– Tak, Karolu. To wszystko.
– I to odmieni twój los? – Spojrzał na nią zdziwiony.
– Losu może nie, ale pomoże mi przetrwać trudne warunki.
– Dobrze, więc niech tak będzie. Ale mam do ciebie prośbę, myszko Anielko. – Popatrzył
na nią uważnie. Uznał, że z chęcią udzieli jej schronienia – przynajmniej będzie miał
kompana w tym wielkim i ponurym pałacu. Z Anielką będzie mu przyjemniej.
– Jaką? – spytała podejrzliwie myszka.
– Opowiedz mi o pałacu króla Wacława. – Książę nie chciał pytać wprost o królewnę
Marysię. Wstydził się.
– Dobrze – zgodziła się myszka.
Od tej pory przez całą zimę królewicz Karol i Anielka spędzali każdą chwilę razem.
Rozmawiali, śmiali się i bawili. Książę dzielił się z nią przykrymi wspomnieniami o ojcu.
Myszka opowiadała mu o swojej przyjaciółce, znajomych, królu i o swojej mamie, która
pracowała w pałacu. Anielka zakochała się w Karolu, miała nadzieję, że on odwzajemnia
jej uczucia, a ona wkrótce znów zostanie dziewczynką.
Książę zaprzyjaźnił się z myszką, cenił sobie jej towarzystwo i humor. Miał nadzieję,
że skoro dziewczyna jest tak miła, mądra i kochana, to księżniczka musi być jeszcze
93
33955551
3

wspanialsza.
Miał nadzieję, że na wiosnę uda mu się ją poznać, gdyż król Wacław w swej mądrości
uznał, że nie może karać młodego królewicza za błędy jego ojca. Dlatego zaprosił Karola
na siedemnaste urodziny swojej córki, w trakcie których miała wybrać sobie kandydata
na męża.
Nadszedł dzień balu. Książę ubrał się odświętnie. Wyglądał bardzo ładnie. Myszka jeszcze
nigdy nie widziała go tak pięknego. Gdy powiedział jej, gdzie się wybiera, początkowo była
zasmucona, ale teraz uznała, że to bardzo dobrze, iż król Wacław zaprosił go do pałacu.
Książę nie powiedział jej o swoich marzeniach, w których księżniczka wybiera go na męża.
– Anielko, czy nie poszłabyś ze mną? Z tobą będzie mi raźniej – poprosił książę.
– Z chęcią odwiedziłabym pałac, ale…
– Schowam cię tutaj. – Wskazał na prawą kieszeń munduru. Była tak umiejscowiona, że
myszka mogła bez przeszkód rozmawiać z księciem podczas balu, chowając się w jego
włosach do ramion.
– Dobrze, ale pamiętaj: nikt nie może mnie zobaczyć. Oni nie usłyszą mojego głosu, więc
jeśli ktoś zobaczy, że ze mną rozmawiasz, uznają cię za szaleńca.
– Nie martw się, myszko – powiedział, uśmiechając się do niej.
Przybyli do pałacu jako jedni z ostatnich gości. Anielka nie mogła się nadziwić, jak wiele

94
33955551
3

zmian zaszło tu podczas jej nieobecności. Wróżka powiedziała królowi, że dziewczyna
została odnaleziona, tylko na razie nie może się pokazać. Ten z radości uznał, że czas
pozbyć się smutku i zacząć powoli odżywać. Dlatego zorganizował bal dla swojej córki.
Gdy księżniczka zobaczyła królewicza, od razu jej się spodobał. Podczas tańca patrzyli
sobie w oczy i uśmiechali się radośnie. Księżniczka spytała się go, czy chciałby porozmawiać
z królem.
O dziwo, Karol nie czuł się szczęśliwy. Właśnie spełniało się jego marzenie – wiedział, że
spodobał się księżniczce, ale nie sprawiało mu to radości, jakiej oczekiwał. Nie wiedział
dlaczego.
Tymczasem ukryta w kieszeni myszka przysłuchiwała się rozmowie Karola i Marysi. Teraz
już wiedziała, dlaczego tak często pytał ją o pałac. Chciał poślubić księżniczkę! A ona
miała nadzieję, że pokocha małą myszkę i uratuje ją przed zgubnym losem!
Dziewczynka była bardzo nieszczęśliwa.
Nagle radosny bal przerwał głośny huk. Do pałacu przybyła zła wiedźma – musiała na
własne oczy zobaczyć księżniczkę. Gdy usłyszała o balu, siedząc w swojej mrocznej wieży,
nie mogła uwierzyć, że popełniła błąd!
Gdy ujrzała dziewczynę o blond włosach i brązowych oczach, od razu pojęła wielkość
swojego błędu. Z rozpaczy wybuchła na oczach wszystkich gości, zamieniając się w garść
popiołu.
Korzystając z zamieszania, myszka uciekła z kieszeni ukochanego do ogrodu. Uznała,
że skoro książę jej nie kocha, spędzi ostatni rok swojego życia na polu – ze znajomymi
myszkami i innymi zwierzątkami – patrząc z daleka na szczęście swojej przyjaciółki i
ukochanego. Po raz kolejny wyświadczając Marysi wielką przysługę…
Gdy o tym pomyślała, nagle poczuła ból. Potem dziwne szarpanie, następnie zaczęła ją
swędzieć skóra. Bum! Zamieniła się w dziewczynę!
– Jak to? – Rozejrzała się dookoła zdezorientowana.
Przed jej oczami stanęła dobra wróżka. Uśmiechała się do Anielki.
– To przez twoje dobre serce. Kolejny raz chciałaś się poświęcić. Okazało się, że wcale nie
był potrzebny książę, abyś znów była sobą. Wyrosłaś na piękną pannę. – Wróżka przyjrzała
się uważnie dziewczynie. Była niziutka, filigranowa. Miała gęste, brązowe i bardzo długie
włosy, niebieskie oczy i duże, czerwone usta. Była piękna.
Wróżka wyczarowała dla niej śliczne szaty – tak, aby mogła przystąpić do zabawy i pokazać
się królowi.
– Czas wracać do ludzi – powiedziała wróżka.
Anielka spojrzała na nią smutno.
– Czy pozwolisz, że nie pójdę tam teraz? Muszę się oswoić… – Anielka nie chciała jej
mówić, że serce jej krwawi z powodu Karola.
– Chodź ze mną, nie bój się. Zobaczysz – wszystko będzie dobrze.
Anielka poszła za dobrą wróżką.
Gdy weszły do sali balowej, wszyscy ucichli, przyglądając się ślicznej dziewczynie, jakiej w
życiu nie było im dane spotkać – nawet uroda Marysi przy niej bladła. Każdy zastanawiał
się, kim jest ta piękność – nie poznała jej mama, przyjaciółka ani król. Tylko jedna osoba,
królewicz, który spojrzał prosto w niebieskie oczy nowo przybyłej… poznał od razu
przyjaciółkę – myszkę, w której się zakochał i której o mało co nie stracił. Podbiegł do niej
95
33955551
3

szybko, zanim mógłby to uczynić ktoś inny.
– Anielko! To naprawdę Ty?! – wykrzyknął zdziwiony i porwał dziewczynę w ramiona,
ciesząc się, że widzi w końcu jej ludzką, piękną postać.
Wszyscy zaczęli szeptać dookoła, patrząc na tę dziwną scenę.
– To nasza Anielka! – wykrzyknął król, zmierzając w stronę Karola i dziewczyny, która
tuliła się do księcia, śmiejąc się przez łzy.
Król wkrótce wyprawił im huczne wesele, na którym byli goście ze wszystkich królestw.
Cała kraina radowała się szczęściem dobrej dziewczynki i jej rodziny, a żyli oni długo i
szczęśliwie.

96
33955551
3

97
33955551
3

Tymon doskonale znał to uczucie, kiedy musiał stawać przed całą klasą. Zmieniały się grupy
nieznanych mu dzieci, a on zawsze czuł się tak samo. Wstydził się i troszkę denerwował.
Każde dziecko chodzące do szkoły wie, jak serce zaczyna szybciej bić, kiedy musi wstać,
przejść między rzędami ławek i stanąć na środku klasy. Wszyscy patrzą. I do tego zalega
taka cisza, że nawet bzycząca gdzieś pod sufitem mucha staje się hałasem nie do zniesienia.
Gdyby tak wsłuchać się w tę ciszę, można by usłyszeć przyrost kwiatów doniczkowych
stojących na parapetach. Tak, Tymon znał dobrze to uczucie. Nawet lepiej niż by sam sobie
tego życzył. Dla większości dzieci takie stawanie przed całą klasą najczęściej kończyło
się zwykłym odpytaniem z danego przedmiotu bądź też zaprezentowaniem jakiejś swojej
pracy domowej. „Łatwizna” – myślał sobie Tymon. Bywał już przecież przepytywany na
lekcjach. Z różnymi skutkami oczywiście, ale bywał. Prezentował również wiele swoich
domowych prac. Makieta wymarzonego placu zabaw, plakat ulubionej bajki…
Takie wychodzenie na środek klasy to nic w porównaniu z tym – gorzkie myśli kłębiły
mu się w głowie, kiedy po raz kolejny w swojej szkolnej karierze stanął przed nowymi
twarzami. Bo Tymon częściej niż inne dzieci musiał występować na środku klasy. Częściej
bowiem zmieniał szkoły. Nowe klasy, nowe pozalekcyjne kółka zainteresowań. Zawsze to
samo.
– Poznajcie nowego kolegę, Tymona. Od dzisiaj będzie się z nami uczył i bawił. Bądźcie
dla niego mili i pomocni – wypowiadały kolejne nauczycielki niczym przygotowaną
zawczasu formułę.
Następnie przychodziła kolej na jego występ, czyli w miarę wyraźne przywitanie się (które
mimo jego najszczerszych chęci zwykle kończyło się na bąknięciu „cześć” do swoich
własnych adidasów) oraz przejście między rzędami ławek w poszukiwaniu miejsca dla
siebie. „Gdyby choć jedna ławka była pusta…” – powtarzał w głowie niczym marzenie
przy zdmuchiwaniu świeczek na urodzinowym torcie.
O! Jest. Jedna wolna ławka. Prawie na samym końcu klasy. Droga daleka, ale teraz, znając
już swój cel, napełniony nową nadzieją, być może da radę dotrzeć tam, nie potykając
się o coś… A potykał się często. O tornistry innych uczniów. O swoje nogi. O nogi
podstawiane mu przez złośliwych kolegów… To potykanie się sprawiało, że najczęściej
patrzył w podłogę.
Tym razem jednak patrzenie w podłogę pomogło. Tymon usiadł w szkolnej ławce, na
wolnym krzesełku ułożył swój tornister i zaczął wyciągać przybory. Oczywiście reszta
klasy, szczerze zainteresowana nowym kolegą, śledziła w napięciu każdy jego ruch. Nie
dodało mu to otuchy. Wręcz przeciwnie, czując na sobie te wszystkie spojrzenia, zaczął
coraz szybciej wyjmować rzeczy z tornistra. „Oby to już się skończyło” – dudniło mu w
głowie w takt wykładanych bloków, ołówków, plasteliny... Jeszcze tylko kredki – zdawał
się sam siebie poganiać. Kredki jednak ugrzęzły gdzieś na dnie tornistra. Nie chciały dać
się wyjąć! Można by pomyśleć, że udzieliła im się nerwowość Tymona. W pocie czoła
szarpał i szarpał. Aż w końcu szarpnął ostatecznie… Fontanna kolorów w postaci kredek
wyskoczyła z plecaka i rozsypała się wokół ławki.
Zrozpaczony Tymon zaczął zgarniać kredki z podłogi. Tu i ówdzie usłyszał chichot dzieci.
Czuł, że jego twarz nabrała barwy jego ulubionej kredki – czerwonej. Kilku chłopców
chciało mu pomóc, ale uwijał się tak szybko, że nie zdążyli nawet podejść. Im bardziej się
spieszył, tym silniejsze miał wrażenie, że posiada nieskończoną liczbę kredek! Jak gdyby
98
33955551
3

mnożyły się na tej podłodze…
Nareszcie udało mi się pozbierać wszystkie. Ułożył je w specjalnym pudełku na kredki i
usiadł, nie patrząc na nikogo.
Nauczycielka natychmiast przyszła z odsieczą, skupiając uwagę klasy na sobie.
– Moi drodzy, na dzisiejszych zajęciach będziemy rysowali naszą ulubioną pogodę. Jeśli
ktoś lubi lato, słonko… rysuje słoneczną pogodę i… – musiała tutaj podnieść głos, bo w
klasie zaszumiało podekscytowanie – i do tego, rysujemy to, co nam się z daną pogodą
kojarzy. Na przykład słonko i plaża. Lub śnieg i lepienie bałwana… Rozumiecie?
Klasa rozumiała bardzo dobrze. Wszyscy z entuzjazmem zaczęli kiwać głowami,
jednocześnie sięgając po bloki i kredki.
Pierwszy dzień Tymona w nowej szkole zdawał się niewiele różnić od poprzednich
pierwszych dni w nowych szkołach. Wszystko było nowe. Nowe twarze kolegów i
koleżanek. Nowi nauczyciele. Nowe klasy. Nigdzie nie trafiłby sam. Musiał pilnie trzymać
się chłopców i dziewczynek ze swojej grupy. Przywykł już do zadawania pytań. Już się nie
czerwienił, pytając o toaletę dla chłopców. Stołówkę nauczył się odnajdywać po zapachach.
To poczucie chaosu i zagubienia towarzyszyło mu za każdym razem, z każdą zmianą
szkoły. A zmieniał je tak często, ponieważ jego tata był wysokiej rangi wojskowym – jak
nauczył się recytować w odpowiedzi na pytanie, czym zajmują się jego rodzice.
– Tatuś jest bardzo mądry, dlatego jeździ i uczy innych żołnierzy i ich przełożonych –
tłumaczyła mu cierpliwie mama za każdym razem, kiedy dopytywał, dlaczego znowu
musi zmieniać szkołę.
Życie Tymona i jego rodziców było jedną wielką podróżą. Nieraz słyszał, jak dzieci w jego
klasie cieszą się na wakacje i wyjazdy. Dla niego najwspanialsze wakacje były tymi bez
ruszania się z domu. A takie zdarzały mu się niezmiernie rzadko. Tymon miał dziesięć lat
i zmieniał szkołę aż sześć razy! Prawie każdy semestr zaczynał gdzie indziej.
Na swoje szczęście Tymon był bardzo zdolnym chłopcem, dlatego dawał sobie radę z
nauką. Miał też zawsze przy sobie swoją ukochaną mamę. Mama Tymona była pisarką i
pracowała w domu, co pozwalało jej poświęcać synkowi ogrom uwagi, której tak bardzo
potrzebował. Była też jedyną osobą, która była przy nim niezmiennie. Tata bywał w
domu rzadko. Przyjaciół Tymon nie miał, bo w ciągu jednego semestru trudno było
poznać kogoś bliżej. A przecież przyjaciel to ktoś więcej niż zwykły kolega czy koleżanka.
Przyjaźń rodzi się po pewnym czasie, a tego czasu Tymon nigdy nie miał. Ledwo kogoś
polubił, poznał, a już musiał się przeprowadzać. Na nowo pakować i rozpakowywać. W
tym wszystkim tylko mama była ta sama. Ciągle przy nim. Niezmiennie.
Tego dnia mama jak zwykle czekała na niego po lekcjach. Każdego ranka zawoziła go
do szkoły i każdego popołudnia zabierała do domu. Uradowany na jej widok Tymon
przyspieszył kroku i radośnie przytulił się na powitanie.
– Hej, synku, jak ci minął pierwszy dzień w nowej szkole? – zapytała z uśmiechem na
ustach mama.
Pachniała świeżością. Tymon uwielbiał wtulać się w jej włosy. Uwielbia jej zapach.
– Dobrze, mamo, mieliśmy dzisiaj rysunki. – Nie opowiadał jej o koszmarach stawania
przed całą klasą. Nie musiał. Ona wiedziała o wszystkim.
– Rysunki! Zobacz, jak ci się poszczęściło. Pierwszy dzień w nowej szkole i już twój
ulubiony przedmiot! Co rysowaliście? Opowiadaj!
99
33955551
3

Tymon uwielbiał rysować i malować. Od dziecka interesował się kolorami i ich
połączeniami. Kiedy poznawał nowy kolor, jakimś cudem pamiętał potem z czym dany
kolor był związany. Przedmioty wokół niego nie były tylko przedmiotami. Każdy miał
swoją barwę, odcień.
– Narysowałem tęczę, mamo – powiedział, kiedy szli w stronę wyjścia.
– Tęczę? Wspaniale… Jakich kolorów użyłeś? Pewnie każda z kredek miała swoją chwilę,
hm?
– Prawie każda, nie użyłem czarnej, bo przecież tęcza nie ma w sobie czarnego koloru. Ani
szarego – mówił tonem znawcy, całkowicie zapominając o tym, jak na początku lekcji
kredki nie chciały za nic w świecie dać się namówić na wyjście z plecaka.
100
33955551
3

Wyszli ze szkoły, dotarli do samochodu i ruszyli w kierunku domu.
W drodze, jak zwykle, wszystko co kolorowe przykuwało uwagę Tymona. Ogromne
reklamy, plakaty, światła, pasy na przejściach dla pieszych, kolorowo ubrani ludzie.
Szczególnie lubił obserwować sygnalizację świetlną.
– Czerwony – nie jedź, żółty – uważaj, zielony – droga wolna! – Uwielbiał recytować.
Mama Tymona, spoglądając w lusterko wsteczne, uśmiechała się do niego.
– Brawo! Będziesz wspaniałym kierowcą.
– O tak, nie mogę się doczekać! Będę miał czerwone auto! I będę woził ciebie i tatę wszędzie,
gdzie będziecie chcieli. Zawiozę was blisko tęczy, żebyście mogli zobaczyć ją z bliska! –
opowiadał pełen entuzjazmu.
– To byłaby najwspanialsza wycieczka, syneczku. Nie wiem tylko, czy do tęczy można
jakoś dojechać… Wiesz, tęczy nie da się dotknąć, ona tak naprawdę nie istnieje… Jest
tylko zjawiskiem optycznym…
– Zjawiskiem optycznym? – zdziwił się Tymek.
– Tak, synku. Widzisz tęczę dzięki temu, jak pada światło. Ale jej tam nie ma – mówiła
ostrożnie, widząc niedowierzanie i zawód na twarzy syna.
Tymon nic na to nie odpowiedział i pogrążył się swoich kolorowych myślach. „Mama
nie może mieć racji. Ona pewnie nie zna się na tęczach. Pisze książki o ludziach, a nie
o tęczach. Lepiej sam się dowiem, o co w tym wszystkim chodzi i wtedy jej opowiem.
Będzie mogła napisać o tym książkę”.
Postanowił nie poruszać więcej tematu tęczy, żeby nie sprawiać mamie przykrości. Nie
chciał, żeby było jej smutno z powodu tego, że czegoś nie wie. Bo mama jak dotąd wiedziała
prawie wszystko. Wspaniale mu wytłumaczyła, jak działają te cudowne kolorowe światła
na ulicy. Tymon uwielbiał sygnalizację świetlną, bo było jasne jak słońce, że dzięki tym
trzem kolorom jest mniej wypadków! Cóż za wspaniały wynalazek!
I tak minęła mu droga do domu. Obserwował kolejne zmieniające się światła. Czerwone
dla samochodów, zielone dla pieszych. I odwrotnie – piesi czekają, auta mogą jechać.
Słońce delikatnie ogrzewało trawnik przed domem, kiedy wjechali na podjazd. Po
obiedzie Tymon postanowił poszukać dodatkowych informacji o tęczy. Ukrył się w swoim
pokoju i zaczął wertować książki. „Encyklopedie dla dzieci są o wiele ciekawsze od tych
dla dorosłych” – myślał, przewracając kolejne strony. „Mnóstwo w nich obrazków i zdjęć”
– cieszył się.
Po dłuższych poszukiwaniach nareszcie znalazł opis i rysunek tęczy. Przyjrzał mu się
dokładnie, odnotowując uważnie każdy szczegół, każdy kolor. „Będę mógł jeszcze raz
narysować tęczę, ale tym razem o wiele lepiej” – planował.
Kiedy dokładnie zapoznał się z wyglądem tęczy i zaspokoił swoją ciekawość, mógł
spokojnie przejść do treści. Powoli czytał każde słowo, starając się nie pominąć żadnego.
Niektóre były trudniejsze od innych… Właśnie te czytał po dwa razy. „Zjawisko optyczne
– znowu to samo. Widać dorośli zupełnie nie mają pojęcia o tęczach. Biedna mama… Nie
mogę jej tak zostawić. Muszę znaleźć wyjaśnienie. Jutro zapytam pani nauczycielki” –
postanowił i ze spokojnym sumieniem mógł zejść do kuchni na deser.
Następnego dnia Tymon czuł się już odrobinę pewniej. W końcu to już drugi dzień w
nowej szkole. Już nie będzie musiał stawać na środku klasy, przed wszystkimi. Nie będzie
kolejny raz przedstawiany. Nie będzie szedł pierwszy raz do ławki. Drugi dzień w nowej
101
33955551
3

szkole jest o wiele lepszy od pierwszego. Stanowczo. Pamiętał numer swojej sali do nauki.
Pamiętał, gdzie jest toaleta dla chłopców. Zapamiętał nawet imiona kilku kolegów z klasy.
Miejsce w jego ławce wciąż pozostało puste, ale nie przeszkadzało mu to. Zawsze tak było.
Najpierw przez pewien czas siedział sam, a potem ktoś do niego dołączał. Albo on dołączał
do kogoś. Wiedział, że nie tylko on musi się oswoić z nowymi dziećmi. Dziewczynki i
chłopcy z nowej klasy także musieli oswoić się z nowym towarzystwem. Zawsze tak było.
Trwało to zwykle kilka dni i po tym czasie w nowej szkole zaczynało być znośnie.
Tego dnia Tymon miał dodatkowy cel. Nie tylko postanowił, za radą mamy, mówić więcej
w kierunku kolegów, a mniej w kierunku swoich adidasów, ale zamierzał również zapytać
nauczycielkę o tęczę. Podczas lekcji uważnie dodawał i odejmował. Starannie kreślił
literki. Okrągłe brzuszki przy B, proste kreski przy T. Jego zeszyt bardzo spodobał się ich
opiekunce.
– Tymonie, bardzo ładnie piszesz, oby tak dalej – pochwaliła go, a Tymon z dumą zabrał
się za podkreślanie tematu lekcji na fioletowo.
Każdy kolor miał swoje zadanie w jego zeszycie. Fioletowy wskazywał temat lekcji.
Zielonym zaznaczał poszczególne punkty lekcji. Datę pisał granatowym. Wszystko było
tutaj jasne, przejrzyste i uporządkowane. Nic dziwnego, że nauczyciele zachwycali się jego
zeszytami.
Podczas tych wszystkich czynności Tymon nawet przez moment nie zapominał o tęczy.
Planował poruszyć ten temat po lekcji rysunku. „To będzie najwłaściwsza chwila” –
zdecydował. Rysunek był ostatnią lekcją w planie zajęć Tymona, dlatego coraz więcej
wysiłku kosztowało go skupianie się na kolejnych czynnościach. Ledwo pamiętał, żeby
zjeść drugie śniadanie, które przygotowała mu mama. A były to jego ulubione kolorowe
kanapki. Czerwono-zielone, z rzodkiewką i sałatą. Jego ukochany zestaw. O jedzeniu
przypomniał mu ogólny harmider, który towarzyszył przerwie śniadaniowej, kiedy
wszystkie dzieci zaczynały wyciągać owoce, kanapki, ciastka i soki.
Tymek zjadł śniadanie i z radością uświadomił sobie, że właśnie rozpoczyna się lekcja
rysunków. Dzisiaj kredki i inne przybory do rysowania wykazywały o wiele większą chęć
współpracy. Jakby i one czuły się dużo lepiej tego drugiego dnia w nowej szkole. Zupełnie
bez problemu dały się wyciągnąć z tornistra, grzecznie leżały w pudełku i tylko czekały, aż
Tymon weźmie się do pracy.
– Kochani, dziś spróbujemy zmierzyć się z trudniejszym tematem. Pomyślcie proszę
o waszym ulubionym miejscu w naszym mieście. Może to być jakiś park, plac zabaw,
cukiernia… Myślimy, myślimy… I kiedy już będziecie wiedzieć, jakie jest wasze ulubione
miejsce w mieście, spróbujcie je narysować. A potem będziemy odgadywać, kto i co
narysował, dlatego proszę nie podpisywać rysunków. – Pani klasnęła w ręce z uśmiechem
i usiadła za swoim biurkiem.
„To wcale nie jest trudny temat” – myślał sobie Tymon. „Ja bardzo dobrze wiem, jakie
miejsce jest moim ulubionym”. I zabrał się do rysowania skrzyżowania. Temat idealny.
Będzie mógł narysować kolorowe światła, piękne samochody, przejścia dla pieszych.
Podczas gdy jego koledzy i koleżanki rozważali możliwości (kino czy lodziarnia?), Tymon
już rysował ulice ciemne od asfaltu, jasne krawężniki…
Ta lekcja rysunków minęła mu tak szybko, jak jeszcze żadna inna lekcja. Ledwo skończył
swój rysunek, a dzwonek już obwieścił koniec czasu. Tyle szczegółów chciał na nim
102
33955551
3

umieścić, żeby pomóc w zgadywaniu jego ulubionego miejsca…
– Dobrze, moi drodzy, na następnej lekcji będziemy odszyfrowywać nasze prace, a teraz
pakujcie się i do domu! Pozbierajcie dokładnie wasze kartki, kredki, a prace złóżcie na
moim biurku.
Tymon zaczął układać kredki w pudełku. Każdy kolor miał swoje miejsce. Pudełko powoli
zapełniało się, a klasa pustoszała. I o to właśnie chodziło Tymkowi. Sam nie wiedział
dlaczego, ale jakoś wolał porozmawiać z nauczycielką sam na sam. Było to na tyle ważne
pytanie, że wolałby, aby im nie przerywano. Zajęty kredkami i rozmyślaniem chłopiec
nie spostrzegł, że w klasie zostali już tylko on i nauczycielka. Za to pani Klara zauważyła
ociąganie się Tymona i cierpliwie czekała na moment, kiedy przyjdzie jej się dowiedzieć,
co jest tego powodem.
Spakowany tornister wylądował na plecach Tymka, który ruszył w kierunku biurka
nauczycielskiego. Chciał oddać swoją pracę i przy okazji zadać pytanie.
– Proszę, oto mój rysunek – zameldował pani Klarze.
– Dziękuję, Tymonie. Połóż go proszę tutaj – wskazała.
Tymon posłusznie odłożył rysunek na stertę pozostałych klasowych prac, po czym całą
swoją wolą skupił się na podniesieniu głowy, spojrzeniu na panią Klarę i wypowiedzeniu
nurtującego pytania:
– Czy pani wie, co to jest tęcza i jak do niej dojechać?
Nauczycielka spojrzała na niego, uśmiechnęła się i odpowiedziała:
– Tęcza jest takim zjawiskiem, w którym światło załamuje się w kroplach wody. Dzięki
czemu widzimy różne kolory. To efekt tego właśnie załamania światła – opowiadała. – To
takie…
– Zjawisko optyczne? – wpadł jej w słowo, mimo iż uczono go, że to niegrzeczne. Nie mógł
już jednak znieść kolejnej opowieści o nieistniejącej tęczy.
– Tak, zgadza się, to zjawisko optycznie – powiedziała zaskoczona pani Klara. – Mądry
z ciebie chłopak, Tymku – pochwaliła go. – W związku z tym nie sądzę, aby dotarcie
do tęczy było w jakiś sposób możliwe. Ona jest niematerialna, rozumiesz? Nie można
jej dotknąć tak jak tej tutaj tablicy na przykład – zakończyła swój wykład z uśmiechem,
dumna z podanego przykładu.
Zawiedziony do granic możliwości Tymon grzecznie podziękował pani Klarze za
odpowiedź, po czym wyszedł z klasy. „Czego się spodziewałem? Przecież nauczycielka
też jest dorosła! A dorośli nie znają się na niektórych rzeczach… Na przykład na tęczach.
Wiedzą, jak jeździć autem, wiedzą, jak przyrządzić pyszne kakao… Ale o tęczach nic
a nic…” Szedł tak pogrążony w smętnych rozmyślaniach aż do końca korytarza, gdzie
czekała na niego mama. Nie była jednak sama. Mama Tymona rozmawiała z inną mamą.
Zdaje się, że była to mama Grety. Nietrudno było zgadnąć, Greta bowiem stała blisko
tejże pani, od czasu do czasu próbując zwrócić na siebie jej uwagę. „To jest to!” – pomyślał
chłopiec. „Dorośli nic nie wiedzą o tęczach, racja, ale przecież nie pytał jeszcze koleżanek
i kolegów!” Podniesiony na duchu swoim nowym pomysłem pomknął w stronę mam i
koleżanki.
Niestety następny dzień, który miał być jeszcze lepszy od poprzedniego, już choćby
dlatego, że był trzecim dniem w nowej szkole, nie przyniósł Tymonowi odpowiedzi na
jego tęczowe pytanie.
103
33955551
3

Zachęcony miłą pogawędką z Gretą (ich mamy zajęte były rozmową o czymś, co brzmiało
jak joga, czy coś takiego – i było strasznie nudnym tematem) zadał jej pytanie o tęczę.
Jedząca właśnie swoje drugie śniadanie Greta przestała na chwilę przeżuwać i zrobiła bardzo
zamyśloną minę. Od razu można było dostrzec jej zacięcie aktorskie. Kółko teatralne, w
którym uczestniczyła raz w tygodniu po lekcjach, w widoczny sposób pomagało jej w
takich chwilach. Zamyślona mina nagle przestała być przeszkodą dla przeżuwania, Greta
przełknęła i rozpoczęła swój wywód:
– Tęcza… to bardzo prosta sprawa. Tęcza ma dwa końce, jak sznurówka. I te jej końce
są trzymane przez prawdziwe elfy, wiesz, takie małe. Te elfy muszą się ukrywać przed
ludźmi, bo ludzie ciągle chcą je łapać. I jak się tak ukrywają, to żeby móc się odnaleźć
między sobą – wiesz, są różne wioski elfów – to puszczają w niebo tęczę… I kiedy inne
elfy widzą tę tęczę, łapią ją i już mogą wybrać się do tej drugiej grupy – mówiła jednym
tchem – dzięki temu mogą się spotykać, bawić razem. I kiedy już się pobawią, jedne elfy
zostają, a inne przechodzą po tęczy na swoje miejsce. Potem te grupy zmieniają miejsca
zamieszkania… I kiedy chcą się skontaktować z inną wioską elfów, znowu wypuszczają
tęczę… Rozumiesz?
– Ee… A co, jeśli tę tęczę złapie nie ta grupa elfów, do której jest ona wypuszczona? –
zapytał Tymon, ale już czuł, że odpowiedź Grety go nie zadowoli.
– Och, no wiesz! One zawsze wiedzą! – powiedziała dziewczynka pewnym tonem i wróciła
do swojego śniadania. „Nie ta grupa elfów, co za głupie pytanie” – myślała oburzona.
– W takim razie jak według ciebie można dotrzeć to tęczy? – Tymon nie dawał za wygraną.
Może chociaż w tej kwestii Greta ma jakieś informacje.
– Pestka! – Najwyraźniej dziewczynka wiedziała o tęczach bardzo wiele, oczywiście w
jej własnym mniemaniu. – Kiedy widzisz tęczę, musisz wzrokowo ustalić oba końce i
kierować się w stronę jednego z nich. To trudne i nikomu się jeszcze nie udało. Idziesz
tak długo, aż dotrzesz do jednego z elfów, który trzyma ten wybrany przez ciebie koniec
tęczy. Ale tak jak już ci mówiłam, to trudne, bo elfy są małe. A ludzie ślepi – zakończyła
tonem znawcy.
– Aha, dzięki – powiedział Tymon i odszedł do swojej samotnej ławki.
W ciągu tego dnia chłopiec próbował podpytywać o tęczę inne dzieci w klasie. Zmuszony
był do wysłuchania ogromnie naciąganej jego zdaniem teorii o krasnoludach z garnkami
pełnymi złota („Co za brednie” – myślał sobie), o malujących niebo wróżkach („Tylko
dziewczyna mogła coś takiego wymyślić” – rozpaczał) oraz o różnokolorowych świetlikach
zbierających się na niebie w celu zwabienia pokarmu. Ostatnia teoria najbardziej przypadła
mu do gustu, ale Hugo nie miał żadnych dowodów na jej potwierdzenie… Nikt nigdy
nie widział różnokolorowych świetlików. Jednokolorowe, owszem. Ale świetliki różnych
kolorów?
I tak mijały dni. Tymon powoli tracił nadzieję na zdobycie informacji o tęczy. Obawiał się
nawet, że będzie musiał powiedzieć mamie, iż ich wymarzona wycieczka nie dojdzie do
skutku. Nie będzie przecież znał drogi! „Mogę przecież wymyślić inne miejsce” – myślał
sobie któregoś dnia. „Może zawiozę rodziców tam, gdzie robią filmy? Oni tak lubią oglądać
filmy…Dowiem się, jak nazywa się to miejsce i będę mógł planować trasę… Mam jeszcze
trochę czasu do momentu, kiedy będę mógł jeździć autem”.
Planowanie trasy zostało mu jednak przerwane bardzo ważnym wydarzeniem. Nastąpiło
104
33955551
3

ono między jednym trudnym równaniem a innym, jeszcze trudniejszym. Z dnia na dzień
liczby podawane przez panią Klarę były coraz wyższe! Tymon właśnie po raz kolejny
przeliczał na palcach swój wynik, kiedy do drzwi klasy ktoś zapukał. Nauczycielka
otworzyła drzwi, wyszła na chwilę, a kiedy wróciła, nie była już sama. Towarzyszyła jej
mała dziewczynka, której włosy zrobiły na Tymonie ogromne wrażenie – były koloru
miodu.
– Poznajcie naszą nową koleżankę, Emilię. Od dzisiaj będzie się z nami uczyła i bawiła.
Bądźcie dla niej mili i pomocni. – Pani Klara w mało oryginalny sposób przedstawiła
Miodową Dziewczynkę.
Tymon całym sercem rozumiał zakłopotanie na twarzy Emilki. „Biedaczka, pewnie ma
ochotę zapaść się pod ziemię…” – współczuł jej. Ku jego ogromnemu zdziwieniu Emilka
radośnie uniosła głowę, wprawiając w ruch miodowe warkoczyki i z szerokim uśmiechem
powiedziała do wszystkich:
– Jestem Emilia, możecie do mnie mówić Emilka. Mam dziesięć lat. Potrafię już liczyć i
pisać. Moim ulubionym zajęciem jest czytanie. Z kim mogę usiąść?
Klasa zamarła. Wszyscy chyba byli zaskoczeni jej śmiałością. Nim ktokolwiek zdołał się
odezwać, Emilka już ruszyła w stronę wolnych miejsc. Tymon zdał sobie sprawę, że ma
otwartą buzię dopiero wtedy, kiedy dziewczynka zapytała go, czy może usiąść z nim.
– Jasne – powiedział do swoich adidasów.
Dziewczynka usiadła, robiąc straszne dużo hałasu, ale niczym niezrażona ciągle się
uśmiechała. Wyciągnęła chyba wszystko, co miała w tornistrze i ustawiła w imponujący
stosik. Starannie ułożyła pióro i ołówek, tornister ustawiła obok ławki i z naturalną gracją
ułożyła ręce na ławce w geście uprzejmego oczekiwania.
Pani Klara zdawała się nie widzieć niczego niewłaściwego w zachowaniu nowej uczennicy,
dlatego jak gdyby nigdy nic kontynuowała prowadzenie lekcji.
Tak oto, od tego właśnie dnia, nie wiadomo już którego z kolei od pierwszego dnia w
nowej szkole, Tymon przestał siedzieć w ławce sam. Emilia zupełnie rozgościła się na
swoim miejscu i codziennie od nowa cieszyła się z towarzystwa chłopca.
Lekcja po lekcji, przerwa po przewie. Dzień po dniu, tydzień po tygodniu mijał czas ich
wspólnej nauki. Doskonale się rozumieli. Emilka okazała się świetnym kompanem do
zabaw i rozmów. Również uwielbiała kolory i znała ich nawet więcej niż Tymon. Poza
czytaniem bardzo lubiła rysować, co czyniło ją godnym przeciwnikiem w kalamburach. I
wreszcie, dzięki przybyciu Emilii, Tymon przestał być „nowym kolegą”.
Wszystko układało się wspaniale. Zaprzątnięty swoją nową znajomością i wszystkimi
tematami z tym związanymi Tymon zupełnie zapomniał o tęczy i o podróży. Przypomniała
mu o tym właśnie Emilka, która wyciągając kanapkę, ni z tego, ni z owego, jak to było w
zwyczaju dziewczyn, zaczęła opowiadać.
– Kiedy jechałam z tatą wczoraj po zakupy, widziałam tęczę! Ale była szeroka! Milion
kolorów, mówię ci. Tata nawet zrobił zdjęcie! Wyszło wspaniale…
Nie czekając na kolejną okazję i nie pozwalając jej zacząć jeść, Tymon od razu zapytał:
– A wiesz, jak dotrzeć to tęczy? Chciałbym tam zabrać rodziców. Kiedyś, na wycieczkę…
Na razie wszyscy mówią mi tylko o jakimś zjawisku optycznym. Ale dorośli się chyba w
ogóle na tęczach nie znają… Co myślisz?
Emilia pomyślała przez chwilę, odłożyła kanapkę, po czym zaczęła rzeczowo odpowiadać:
105
33955551
3

– To nie chodzi o zjawisko optyczne – powiedziała, a Tymon od razu odetchnął – ale fakt,
do tęczy nie da się dojechać ani dotrzeć w żaden sposób. Tęcza to takie połączenie. Każdy
z nas ma swoją tęczę. Na jednym końcu tęczy jesteś ty, a na drugim końcu twoja bratnia
dusza. Na przykład ja. – W tym miejscu opowieści uśmiechnęła się, ukazując wszystkie
ząbki. – Tęcza pokazuje się zwykle po deszczu, no nie?
– Tak… – odpowiedział Tymon w zamyśleniu.
– No właśnie! Kiedy pada deszcz, ludzie zwykle są smutni i przygnębieni. Bo im szaro i
mokro. I dlatego taka tęcza pokazuje się na niebie. Żeby im przypomnieć, że przecież gdzieś
tam, nie wiadomo gdzie, czasem bliżej, a czasem dalej, jest ktoś im bliski. Szczególnie
dorosłym się przydaje taka tęcza. Bo oni zupełnie zapominają o najważniejszym! Czasem
się smucą i zamiast iść do przyjaciela albo przyjaciółki – kolejny wymowny uśmiech – oni
marudzą albo piją kawę. W samotności! Nic nie rozumieją…
– A co, jeśli serio nie mają przyjaciela? – pytał sceptycznie Tymek.
– Mają! Oczywiście, że mają! O to właśnie chodzi. Każdy z nas ma bratnią duszę, przyjaciela…
Tylko czasem nawet o tym nie wiemy! Albo jeszcze tej osoby nie poznaliśmy. Wiesz, ludzie
muszą się szukać. I mieć szeroko otwarte oczy. A nie tylko telefony, praca. Nudy…
Wszystko to miało dla Tymona sens, ale oznaczało jedno: nici z wycieczki pod tęczę. A
przecież prawie obiecał mamie... Emilia, jak gdyby czytając w jego myślach, powiedziała
po cichu:
– Możesz zabrać rodziców w inne miejsce. Jest tyle pięknych miejsc… Nie martw się.
Możesz im też opowiedzieć, o co chodzi z tęczą. Ucieszą się, mówię ci. Moi rodzice bardzo
się ucieszyli, kiedy im wytłumaczyłam. Biedni, do tej pory nic nie rozumieli… – I zabrała
się za obgryzanie chrupiącej skórki chleba swojej kanapki.

106
33955551
3

107
33955551
3

Mała Helenka urodziła się z chorymi nóżkami. Odkąd podrosła, zdawała sobie sprawę, że
znacznie różni się od rówieśników. Z początku nie potrafiła tego zrozumieć. Często pytała
mamę:
– Mamusiu, dlaczego nie mogę chodzić tak samo jak inne dzieci?
Mama patrzyła na nią spokojnie, choć ze smutną miną.
– Ponieważ jesteś chora, kochanie.
– A kiedy będę wreszcie zdrowa?
– Nigdy nie będziesz zdrowa... – padała prawdziwa, choć okrutna odpowiedź i matka
opuszczała głowę, aby nie patrzeć w nieszczęśliwe oczy córki.
Gdyby to od niej zależało, dałaby jej wszystko – nawet swoje własne nogi, aby mała mogła
chodzić tak jak inne dzieci, a także serce, aby dane jej było jak najdłużej żyć. Córka była
dla matki całym światem.
Helenka wierzyła jednak, że wszystko będzie dobrze. Bo czyż nie jest tak, że jeżeli czegoś
bardzo pragniemy, to Bóg nam to daje? Dlatego też modliła się gorąco i żarliwie. Klęcząc
i zaciskając mocno ręce, prosiła o zdrowe nogi.
Dziewczynka każdego dnia chodziła na rehabilitacje. Tam dawała z siebie wszystko, ale
chociaż pojawiała się jakaś poprawa, to jednak nigdy nie była ona na tyle duża, aby Helenka
przestała kuleć i chodzić na uginających się nogach. Często bywało tak, że śmiały się z niej
dzieci, a ludzie obserwowali ją chodzącą nieporadnie po drodze i wytykali palcami.
Kiedy dziewczynka upadła na szkolnym korytarzu, stawała się pośmiewiskiem – a
zdarzało się to dosyć często.
– Patrzcie na Helkę-Kulejkę – śmiali się i pokazywali ją palcami.
A ona podnosiła się, by czym prędzej schować się w łazience, zamknąć za sobą drzwi i
płakać cicho, w ukryciu. Zawsze płakała w osamotnieniu – tak, by nikt nie widział jej
słabości.
Kiedy czasem się przewróciła – na dworze, pomiędzy ludźmi, w sklepie czy gdziekolwiek
indziej – i ktoś przypadkiem na nią wpadł, rozlegały się krzyki:
– Uważaj, jak chodzisz!
– Nóg nie masz?
– Co za łamaga!
Nikt nigdy jej nie pomógł i nie wyciągnął do niej ręki. Wracała wtedy do domu i płakała
w swoim pokoju, żaląc się Bogu na swój okropny los. „Dlaczego nie mogę być taka sama
jak inni?” – pytała się w duchu, a gorzkie łzy spływały jej po policzkach.
Tymczasem lata szybko mijały i kiedy dziewczynka miała już dziesięć lat, zrozumiała, że
jej ciało, owszem, zaczyna się zmieniać, ale jej słabe nogi nadal pozostają takie same. Tutaj
nie było mowy o żadnej zmianie.
W szkole nikt nigdy nie traktował Helenki poważnie. Ludzie patrzyli na nią litościwym
wzrokiem, ale to było wszystko, na co mogła liczyć. Nie zapraszano jej na dziecięce
przyjęcia, ponieważ miała tylko matkę i była biedna, co stawało się kolejnym powodem
do żalu i płaczu. Nie chciała być biedna, chciała być inna – lepsza, zdrowa, bogata...
Matka zachowywała się, jakby jej ta bieda nie przeszkadzała. Często się śmiała, chodziła
z Helenką na rehabilitacje, do szkoły, pomagała jej w zadaniach, gotowała wspaniałe
obiady. Obie też miały swoje jedno ulubione zajęcie: było nim wieczorne czytanie książek.
Czytywały na zmianę – raz matka, raz córka – a kiedy dokończyły stronę lub rozdział,
108
33955551
3

siadały przy kubkach herbaty i rozmawiały o tym, czego właśnie dowiedziały się z kartek
książki. Helenka kochała takie wieczory, a największą miłością darzyła swoją mamę.
W pokoju Helenka trzymała na półce swoje dwie ulubione lalki Barbie. Obie były
księżniczkami w pięknych szatach i z koronami na głowach. Dziewczynka często się nimi
bawiła, wyobrażając sobie, że jest jedną z nich – mieszka we wspaniałym zamku i ma
wszystko, o czym tylko zamarzy. Szczególnie zaś zdrowe nogi, na które każdego dnia
zakłada piękne, zdobione złotem buciki.
Świat wyobraźni stał się dla dziewczynki miejscem częstego przebywania i spokojnego
zatracania w marzeniach. Pewnej nocy śnił jej się dziwny sen. Gdzieś, niedaleko jej
domu, leciał sobie piękny motyl o najbardziej kolorowych skrzydłach, jakie kiedykolwiek
widziała. Motyl zmierzał do światła latarni, ponieważ była noc, a on się bał ciemności.
Odczuwał też zimno, chciał się więc ogrzać w jej blasku. Niestety, kiedy dostał się za
szkło lampy, nie udało mu się już wyjść i został tam uwięziony. Wtedy też Helenka się
przebudziła. Otworzyła oczy – w domu panowała ciemność. Następnie do jej uszu dotarł
dziwny głos: wołanie o pomoc. Wyskoczyła szybko z łóżka i w piżamie podbiegła do okna.
Tuż obok znajdowała się latarnia, a kiedy na nią spojrzała, spostrzegła motyla ze snu o
wspaniałych skrzydłach.
– Na pomoc! – wołał cienkim głosikiem. – Ratunku! Niech mi ktoś pomoże!
Helenka nie zastanawiała się dłużej, odsunęła kawałek szkła i chwyciła motyla w dłoń.
Zamknęła okno i usiadła, wpatrując się w słabego nieszczęśnika.
– Wody, daj mi trochę wody – powiedział do niej spragniony przybysz.
Odskoczyła od stolika i zamoczyła palec w szklance z wodą, ostrożnie zbliżając go do
motyla. Ten natychmiast się napił i odetchnął parę razy.
– Dziękuję – powiedział. – Zawdzięczam ci życie.
Helenka przez chwilę milczała, ponieważ nie przywykła do takich widoków, a tym bardziej
do mówiących motyli. Myślała, że dzieje się to wyłącznie we śnie. Uszczypnęła się więc w
rękę i poczuła ból, co oznaczało, że wszystko wokół jest prawdą.
Po chwili milczenia motyl odzyskał siły i powiedział:
– Uratowałaś mi życie. W zamian spełnię jedno twoje życzenie.
Helenka nie musiała się długo zastanawiać, powiedziała od razu:
– Chciałabym być choć przez jedną noc księżniczką na zamku i mieć zdrowe nogi.
Motyl skinął głową i wzleciał nad głowę dziewczynki. Z jego pięknych skrzydeł zaczął
zsypywać się na jej włosy złoty pył, pod wpływem którego Helenka zasnęła. Gdy się
obudziła, spała nie w swoim łóżku, ale w najprawdziwszym posłaniu godnym księżniczki.
Wnet otworzyły się drzwi, do pokoju weszły roześmiane damy i służki, które rozsunęły
kotary, a do środka wpadło światło wschodzącego słońca.
– Księżniczko, czas wstawać. – Jedna z dam ukłoniła się przed nią.
Helenka wstała i nie mogła nadziwić się swoim zdrowym nogom, które trzymały się na
ziemi silnie, pewnie i prosto. Jej szczęście nie miało granic. Ubrano ją w złotą suknię, a
jej głowę zdobiła korona. Dostała też elegancki naszyjnik, a na stopy założono jej piękne,
ręcznie szyte pantofelki. Chciała biegać szczęśliwa, tańczyć i śpiewać – a kiedy to uczyniła,
wszystkie damy ucichły, a jedna podeszła do niej i powiedziała:
– Panienko, nie możesz zachowywać się jak prostaczka. Księżniczki nie mogą tańczyć i
śpiewać o poranku, to nie wypada. Co by powiedzieli ludzie, gdyby cię taką zobaczyli, nie
109
33955551
3

110
33955551
3

wspomnę już o matce. Etykieta tego zabrania.
Helenka zdziwiła się bardzo, ponieważ nogi same aż się prosiły do tańca, ale oczywiście
uspokoiła się i wolnym krokiem poszła do sali, w której siedzieli już rodzice – przy długim
stole, w oczekiwaniu na jadło. Gnana szczęściem podbiegła do matki i ucałowała ją mocno,
a następnie zbliżyła się do ojca i przytuliła się do niego, szczęśliwa, że ma prawdziwą
rodzinę. Matka jednak była oburzona jej zachowaniem:
– Jak ty się zachowujesz? Co ci się stało, czy ty jesteś chora? Takie zachowanie nie przystoi
damie, skaczesz jak wieśniaczka obok stołu! Staraj się okiełznać swoje uczucia, nie
możemy się ośmieszać przed służbą.
Helenka zdziwiła się bardzo – już kolejny raz. Jak to? To nie może okazać matce, że ją
kocha? Nie może przytulić ojca, szczęśliwa z jego posiadania? Czy to źle? Ale widocznie
to nie uchodziło i nie podobało się rodzicom, więc spuściła wzrok, przepraszając za swoje
zachowanie i usiadła do stołu.
Kiedy zaczęła jeść, wiele razy jeszcze musiała wysłuchać upomnień. Nie mogła wiele
jeść i oczywiście nie za szybko. Nie mogła rozmawiać ze służbą – to poniżej królewskiej
godności. Nie mogła się śmiać, zadawać pytań i mówić – jadło się w milczeniu. Nie leżało
też w dobrym zwyczaju patrzeć matce i ojcu w oczy.
Po posiłku była besztana, ponieważ nie pokłoniła się rodzicom i nie odeszła spokojnym
krokiem. Gdy została sama w pokoju i chciała się pobawić swoimi lalkami z porcelany,
od razu oderwano ją od tego zajęcia, ponieważ musiała pójść na lekcję muzyki, dobrego
wychowania, etykiety, tańca...
Dziewczynkę besztano za wszystko – to źle się nosiła, to się garbiła... Zanim zapadł zmrok
była zmęczona i miała dosyć bycia księżniczką. Przecież nic nie było takie, jak sobie
wyobrażała. Księżniczka nie miała przyjaciół, nieustannie ją kontrolowano i nawet jeśli
miała zdrowe nogi, to nie mogła sobie pozwolić nawet na zwykły piruet, więc po co jej to
było? W pokoju leżały piękne lalki i drogie zabawki, ale nie miała czasu się nimi bawić.
Była samotna. Nie widywała matki, która nie poświęcała jej uwagi, podobnie zresztą jak
ojciec. Wyjątkami były momenty, kiedy rodzina zbierała się na posiłki. Ale to niczego nie
zmieniało, matka nie okazywała jej ciepłych uczuć i wszyscy nieustannie czegoś od niej
oczekiwali. Jej zdrowe nogi mogły zdobić wspaniałe buciki, ale co z tego, jeśli nie miały
wolności i nie mogły iść tam, gdzie zapragnęły?
Helenka wiedziała, że do takiego życia się nie przyzwyczai. Dopiero kiedy leżała wieczorem
w wielkim puszystym łożu, zaczęła się martwić. A co, jeśli życzenie, które się spełniło,
będzie trwać wiecznie i już nigdy nie wróci jej poprzednie życie?
Kiedy usiadła na łóżku i zapłakała gorzko z osamotnienia i nierozumienia, z tego, że
nic nie było takie, jak sobie to wyobraziła, nagle otworzyły się drzwi. Weszła przez nie
pilnująca jej dama, która siedziała na krześle przed drzwiami.
– Księżniczko! – powiedziała zgorszona. – Proszę natychmiast przestać płakać. Księżniczki
nie płaczą. Jeżeli twoja matka się o tym dowie...
A więc nie mogła już nawet płakać, wszystkiego jej zabraniano. Gdy drzwi zamknęły
się za damą, Helenka usiadła jeszcze raz i podwinęła piżamę, by móc spojrzeć na swoje
piękne, zdrowe nogi. Były naprawdę ładne – długie, białe jak mleko i silne – takie zwykłe
nogi młodej dziewczynki. Ale już jej nie cieszyły, ponieważ nie mogła z nich mieć żadnej
radości.
111
33955551
3

Położyła się znowu do łóżka, starając się zasnąć i obawiając się kolejnego dnia. Sen nie
nadchodził, uciekały godziny, zegar wybił północ, a ona nadal miała otwarte oczy.
Tak bardzo chciała wrócić do domu, do prawdziwej mamy, że rozbolało ją serce. Co jednak
będzie, jeśli już nigdy nie wróci?
W pewnym momencie usłyszała cichy odgłos skrzydeł. Spojrzała w stronę okna, za którym
stał jej motyl i delikatnie nimi trzepotał. Podbiegła do niego, z radości szerzej otworzyła
oczy i wzięła go ze sobą.
– Witaj, tak bardzo się cieszę, że przyleciałeś do mnie!
– Dlaczego płaczesz? – zapytał w odpowiedzi.
– Ponieważ tęsknię za mamą...
– Ale przecież chciałaś być księżniczką, mieć zdrowe nogi. Królowa jest teraz twoją mamą.
– To był błąd. Przekonałam się, że ludzie zawsze pragną tego, czego nie mają, a kiedy już
to dostaną... nie potrafią się tym cieszyć lub nie spełnia to ich oczekiwań. Królowa zaś nie
jest dobrą matką i mojej nie dorównuje do pięt.
– Jakie masz teraz marzenie?
– Chcę wrócić do domu.
– I znowu mieć chore nogi? – zapytał cicho, uważnie się jej przyglądając.
– Tak.
– Ale... dlaczego? – dziwił się.
– Ponieważ moje nogi może i są chore, ale prowadzą mnie tam, dokąd chcę. Mogę chodzić,
co prawda z trudnością, ale jednak są to moje nogi i kocham je tak samo jak moją mamę.
– W domu nie masz przecież ojca...
– A czy to aż takie ważne? Po dzisiejszym dniu uważam, że lepiej jest mieć kochającą matkę
– jedną i jedyną – niż oboje rodziców, którzy nie mają dla mnie czasu i nie obdarzą mnie
nawet jednym spojrzeniem, krytykując w zamian nieustannie moje zachowanie. Moja
mama nigdy mnie nie gani i nie uważa, że jestem piątym kołem u wozu. Kocha mnie taką,
jaką jestem.
– To piękne, co mówisz, ale w domu nie masz bogactwa.
– Tutaj mogę je mieć, a nie daje mi ono radości, nie czyni mnie szcześliwą i do niczego
się nie przydaje. Prawdziwe bogactwo to serce mojej matki i rodzina, jaką obie tworzymy.
– Dzieci śmieją się czasem z ciebie. Ludzie ci się przyglądają...
– Robią to, ponieważ wydaje im się, że jestem inna niż oni, a tymczasem jesteśmy wszyscy
tacy sami. Wielu ludzi posiada wady ukryte wewnątrz siebie, niedostrzegalne dla innych.
Już wolę mieć chore nogi niż zło ukryte w sobie.
– A co, jeśli nadal będą się z ciebie śmiać?
– To niech się śmieją – powiedziała, zadzierając dumnie nos. – Pośmieją się i przestaną.
Kiedyś im przejdzie, ludzie szybko się nudzą. A ja... – posmutniała – przyzwyczaiłam się
już do takiego traktowania.
– Głowa do góry – odpowiedział jej na to motyl. – Dostajemy od życia tylko takie ciężary
do noszenia na swych barkach, które zdołamy udźwignąć. Te ciężary nas doskonalą,
sprawiają, że stajemy się lepsi, czyści. Ty jesteś na najlepszej drodze. Bo chociaż – myślisz
sobie – czasem dźwigasz zbyt wielki bagaż, a inni nie, to zawsze kiedyś przyjdzie taki czas,
że każdy dostanie swoją porcję do dźwigania. A najważniejsze to nauczyć się z tym żyć.
Dziewczynka skinęła głową. Zgadzała się z nim całkowicie.
112
33955551
3

– Nie będziemy już dłużej przeciągać tej chwili. Niech stanie się według twojego życzenia,
wróć do domu. Zresztą życzenie to i tak miało trwać tylko jedną noc...
Po wypowiedzeniu tych słów motyl znowu wzleciał nad Helenkę i rozpostarł skrzydełka,
strząsając z nich świecący pył. Dziewczynka zasnęła, a kiedy otworzyła oczy, był ranek.
Leżała w swoim łóżku. Gdy stanęła, jeszcze nigdy nie cieszyła się tak bardzo swoimi
nogami. Wyskoczyła z pokoju, a kiedy zobaczyła krzątającą się i zarumienioną mamę
przygotowującą jej śniadanie, podeszła do niej, kulejąc, i wpadła w jej otwarte ramiona.
– Mamo – rzekła tylko, a w słowie tym było tak wiele miłości, jak jeszcze nigdy.
– Jak się dziś ma moja księżniczka? – zapytała uśmiechnięta mama.
– Dobrze. Bardzo dobrze. Choć jestem taką inną księżniczką, to jednak najszczęśliwszą
księżniczką na świecie.

113
33955551
3

– Dlaczego?
– Ponieważ mam ciebie, mamusiu.
Teraz w oczach matki pojawiły się łzy. Wiedziała, że lata ciężkiej pracy nie poszły na
marne. Oto jej córka czuje i wie, co to dla niej znaczyło. Docenia jej wysiłki. Dla obu był
to niezapomniany moment i od tego dnia już nigdy i nic nie było takie jak dawniej.
Bo chociaż księżniczki żyły w bajkach i za granicami naszego państwa, to jednak były też
takie, które rosły w polskich domach i napełniały je szczęściem każdego dnia. Nie nosiły
koron na głowie, ale nikomu to nie przeszkadzało. Ich matki o tym doskonale wiedziały...
I były takie same – czy zdrowe, czy chore. Każda nosiła bogactwo wszystkich królestw w
sobie. Bogactwo swojego dobrego serca...

114
33955551
3

115
33955551
3

Osiedle Leśne było takie samo jak wszystkie podmiejskie osiedla. Składało się z równo
przystrzyżonych trawników, bielonych płotków, kolorowych chodników i domów z
dużymi, jasnymi oknami. Budynki stały w równym szeregu wzdłuż ulic: Lipowej, Klonowej,
Świerkowej, Wierzbowej i innych, które nosiły nazwy drzew. Tym, co wyróżniało to
osiedle od innych, podobnych osiedli, był las. Rósł tu od bardzo, bardzo dawna. I rósłby
sobie pewnie jeszcze co najmniej sto lat, gdyby pewnego dnia ktoś nie kupił jego kawałka
i nie wybudował sobie wśród drzew willi. Ale było to wiele lat temu. Wkrótce obok
powstał kolejny budynek, a potem następne. Tak oto, rok po roku, las był wykrawany.
Trochę z południa i trochę z północy, aż nie zostało z niego nic. No, może niezupełnie
nic – z ogromnego lasu ostał się niewielki zagajnik w samym środku Osiedla, ale i ten
ostatni kawałek został wkrótce sprzedany. Pewnej wiosny przyjechała ciężarówka, z której
wyskoczyło kilku mężczyzn i ogrodziło wszystkie drzewa siatką. Na siatce powiesili
tabliczkę: „Teren prywatny! Wstęp wzbroniony!”. I tak już zostało.
Wieczorem w domach paliło się światło. Rankiem wszyscy – trąbiąc na siebie i pokrzykując
z aut – kierowali się do wyjazdu z Osiedla, by dotrzeć na czas do pracy i szkoły. Życie
toczyło się swoim trybem, tuż obok zagajnika, który szumiał cichutko własną melodię w
gwiaździste noce. Czasem tylko, gdzieś w głębi, słychać było szepty.
Marek siedział na ostatnim stopniu schodów prowadzących do domu. Z nieskrywaną
złością kopał piętą w żwirze. Było wakacyjne popołudnie, a on zły i znudzony siedział
przed domem. Na chwilę w jego oczach zapaliły się iskierki, gdy pomyślał o swoich
pirackich flotach walczących na oceanach. Szybko jednak spuścił głowę.
– Dość tego grania! Jest lato, wakacje! Dlaczego nie pójdziesz się pobawić z kolegami na
podwórko? Zobacz, jaka fantastyczna pogoda. – Słowa mamy wciąż brzmiały mu w uszach.
To przez nie siedział teraz przed domem, patrząc smętnie na pustą ulicę. Nigdzie nie było
widać żadnych dzieciaków. Te, które nie wyjechały nad morze, siedziały w domach przy
komputerach, tylko on został dziś niesprawiedliwie ukarany przez los. Gdyby chociaż
mieszkał bliżej centrum, mógłby się powłóczyć po sklepach, ale stąd było wszędzie
daleko. Mógłby pójść na boisko, ale nie znosił ruchu. Zbyt szybko się męczył, obrywał
zawsze piłką i nienawidził biegać. Biegania nienawidził równie mocno jak krupniku
babci Zosi, codziennego mycia zębów i szczotkowania przez mamę niesfornych włosów.
A najbardziej ze wszystkiego złościło go, kiedy zabraniano mu grać w gry komputerowe.
Westchnął ciężko i sięgnął do kieszeni po telefon. Zanim jednak zdążył uruchomić gierkę,
w drzwiach stanęła rodzicielka i kategorycznie zażądała zwrotu urządzenia.
– O nie, kochanie. Dziś jest dzień bez grania. Kiedy ja byłam w twoim wieku, razem z
przyjaciółmi potrafiliśmy znaleźć sobie zajęcie bez tych wszystkich złodziei czasu. Jeżeli
nie masz się z kim pobawić, to weź książkę i poczytaj.
Chłopiec tylko wzruszył ramionami. Po co czytać, lepiej pooglądać film, ale na telewizję
dziś też miał szlaban.
Minuty mijały leniwie, czas jakby stanął w miejscu. Kilka much uparcie krążyło wokół
chłopca. Odganiał je coraz bardziej zniecierpliwiony, z coraz bardziej narastającą irytacją.
W końcu wstał, kopnął jakiś wystający z ziemi kamień i poszedł przed siebie.
– Zobaczymy, co powiedzą, jeśli nie wrócę na obiad – mruczał pod nosem. – Pójdę najdalej,
jak się da. Może nawet na przystanek, wsiądę w autobus i...
Ale nie zdążył wymyślić, co wtedy się stanie, bo wzrok skierował na ogrodzenie, za którym
116
33955551
3

rosły krzaki i drzewa. Siatka była odgięta tuż przy ziemi. Jakiś pies zrobił pod nią podkop.
Wahał się przez chwilę, ale chłodny cień z drugiej strony ogrodzenia kusił coraz bardziej.
Z trudem przeczołgał się przez wąską szparę. Przedarł się przez krzaki i zasapany usiadł na
niewielkiej polanie po drugiej stronie. Było tu zupełnie inaczej, drzewa szumiały kołysane
lekkim wiaterkiem, którego wcale nie było czuć na rozgrzanym asfalcie. Namolne muchy
nie miały tu dostępu. Oparł się plecami o brzozę. Złość mu powoli mijała. Zamknął oczy.
Najpierw poczuł delikatne łaskotanie po nosie, a potem usłyszał zniecierpliwiony głos:
– No obudzisz się wreszcie czy nie, Marchewo?
Otworzył jedno oko, a potem zaraz drugie i usiadł. Na wprost niego leżała w trawie łasica
i machała puszystym ogonem.
– Nie jestem Marchewą! – wykrzyknął oburzony. Gadające zwierzę jakoś go specjalnie nie
zdziwiło, nie takie rzeczy widział w telewizji. – I wcale nie śpię!
– Nie? – Zwierzę poderwało się na dwie łapy i ostrożnie podeszło do chłopca. – Hm, jesteś
cały czerwony na twarzy i masz takie obłe policzki. I twierdzisz, że nie jesteś Marchewą?
To dziwne. Kim zatem jesteś?
– Marek Łoziński. Z ulicy Klonowej 16. Jestem...
– Dobra, dobra. – Łasica machnął zniecierpliwiony łapką. – Powiedz mi lepiej, co cię tu
sprowadza. Czyżby s-k-a-r-b?
– Skarb? – Oczy chłopca zalśniły z ciekawości, przypomniał sobie swoich piratów
wykopujących skrzynie pełne skarbów. – Oczywiście, że przyszedłem po skarb. Jestem
Wielkim i Bardzo Słynnym Poszukiwaczem Skarbów.
– Och. Naprawdę? To się świetnie składa, bo ja jestem jedyną istotą w tym lesie, która zna
tajemną skrytkę.
– Czy to znaczy, że mógłbyś mnie do niej zaprowadzić? – Chłopiec oczami wyobraźni
widział siebie, jak dumnie wkracza do kuchni i rozsypuje przed rodzicami złoto i klejnoty,
a oni, uszczęśliwieni, kupują mu za to wszystko, co mu się tylko zamarzy.
– No nie wiem... Taki skarb nie może trafić w niepowołane ręce.
– Moje są jak najbardziej powołane. Spójrz, nawet je dokładnie dziś umyłem!
– Oj, tak się tylko mówi. – Łasica zmrużył oczy i badawczo przyglądał się chłopcu, myśląc
o czymś intensywnie. – Wiesz co? Rozmyśliłem się, jednak nie mogę zaprowadzić cię do
s-k-a-r-b-u.
– Nie?
– Chyba się nie rozpłaczesz? To bardzo niebezpieczna wyprawa. Możemy spotkać
niedźwiedzia albo dzikuna. Nie chciałbym, żeby stała ci się krzywda.
– Przecież tu nie ma żadnych niedźwiedzi, ani tych... dzikunów. Tata mówił, że rośnie
tu tylko kilka drzew, z którymi trzeba w końcu coś zrobić. I nie ma tu żadnych dzikich
zwierząt!
– A więc nie boisz się?
– Oczywiście, że nie!
– Gratuluję! Przeszedłeś próbę odwagi! Teraz wiem, że mogę ci zaufać! Chodźmy.
– Chodźmy! – Marek poderwał się na nogi i otrzepał z igliwia. – Au! Co to było?!
– Orzeszek! – odkrzyknęła ruda wiewiórka, przeskakując na kolejną gałąź. Właśnie
niechcący wypuściła z łapek swoją zdobycz, która odbiła się od czoła chłopca.
Marek zdumiony zadarł głowę do góry, ale wiewiórka schowała się już między liśćmi.
117
33955551
3

Nie zauważył, że Łasica zakręcił nerwowo ogonem i pogroził łapą w stronę drzew. Kiedy
chłopiec spuścił wzrok, zwierzątko uśmiechało się szeroko i zachęcającym gestem
wskazywało na leśną ścieżkę.
Szli już chyba dosyć długo, bo chłopcu zaczęło burczeć w brzuchu.
– Czy my już tędy nie szliśmy? Te drzewa wyglądają dość znajomo.
– Głuptasie, wszystkie drzewa w lesie są takie same.
Faktycznie, po kilku krokach chłopiec już nie miał wrażenia, że kręcą się w kółko. Las
zrobił się gęstszy, szczelne korony drzew przepuszczały coraz mniej słońca. Przez chwilę
pomyślał, że to chyba niemożliwe, żeby tak długo krążyć po tym małym zagajniku.
– Dziwne, nie sądziłem, że ten las jest taki duży.
– Och, nie przejmuj się, niektóre rzeczy od środka wyglądają zupełnie inaczej niż nam się
wydaje. Spójrz, tam jest polana pełna jagód. Możesz zjeść trochę, jeśli bardzo zgłodniałeś.
Chłopiec pobiegł na jagodową polanę i zaczął zrywać intensywnie małe owoce. Rwanie
jagód tak go pochłonęło, że nie zauważył, kiedy Łasica wycofał się po cichu i dał nura w
krzaki.
– Hej! Zostaw trochę dla innych! Nie zjedz wszystkich! – Cienki, znajomy głosik dobiegał
gdzieś z góry.
Marek wpakował ostatnią garść owoców do ust i przyglądał się niepewnie wiewiórce
wiszącej głową w dół na drzewie.
– Jeżeli chcesz, możesz się poczęstować. Jest ich tu jeszcze sporo.
Zwierzątko prychnęło, zsunęło się po pniu na ziemię i zapytało:
– Co tu robisz?
– Nie widzisz? Jem jagody.
– Nie, co robisz w lesie? Czy my się już przypadkiem nie spotkaliśmy?
– Rzuciłaś we mnie orzeszkiem.
– Tak? Nie pamiętam. Kiedy?
– Dziś, na polanie.
– Serio? No nic, bardzo możliwe. Mam kiepską pamięć. Ciągle o wszystkim zapominam.
Najgorsze jest to, że nie pamiętam nawet, gdzie schowałam swoje ostatnie zapasy. Muszę
lecieć ich poszukać, fajnie było cię spotkać. – Wiewiórka zakręciła się wokół ogona
i pognała pomiędzy drzewami. – Ale co ten chłopiec robi w lesie? Coś miałam mu
powiedzieć, coś bardzo ważnego. Nie pamiętam tylko, co to było. Aj, aj.
– Hej, Ruda! Widziałaś, czy nie kręci się tu gdzieś Łasica? – Głos Sójki zatrzymał na chwilę
wiewiórkę w miejscu, która po chwili podskoczyła nerwowo i niczym rażona piorunem
rzuciła się biegiem z powrotem na jagodową polanę.
– Łasica, chłopiec, Łasica, chłopiec... Żebym tylko nie zapomniała!
Dochodziło południe, w lesie zrobiło się duszno. Ustał wiatr, a ptaki umilkły. Chłopiec
ziewnął, rozejrzał się za Łasicą, ale nigdzie go nie dojrzał. Powieki ciążyły mu coraz
bardziej. Oparł się o sosnę i spuścił głowę, po chwili już spał w najlepsze.
Coś pacnęło go w czoło – raz, a potem drugi. Poirytowany sapnął i otworzył oczy.
– Dlaczego to robisz? – zapytał Rudą, która rzucała w niego żołędziami.
– No wreszcie! Już myślałam, że nigdy się nie obudzisz! Zjadłeś zdecydowanie zbyt dużo
jagódek usypiaczek. Musisz natychmiast stąd iść!
– Nigdzie nie idę. A w ogóle gdzie jest Łasica? Miał mnie zaprowadzić do skarbu.
118
33955551
3

119
33955551
3

– Łasica! Właśnie, wiedziałam, że o czymś miałam pamiętać. Łasica! Skarb... Łasica...
Skarb... Nie ma żadnego skarbu! Łasica jest zły. Bardzo zły! Ale nie tak zły, jak Jednooki
Ząb.
– O czym ty mówisz? Kim jest Jednooki Ząb? To jakiś Indianin albo pirat?
– Idą tu – wtrąciła Sójka z gałęzi. – Są już całkiem blisko.
– Szybko! Wchodź na drzewo! – zakrzyknęła przerażona wiewiórka.
– Na drzewo? Nie potrafię chodzić po drzewach.
– Oczywiście, że potrafisz! Właź! Bo inaczej Jednooki Ząb pożre cię w całości!
Marek patrzył z niedowierzaniem na tę zwariowaną wiewiórkę podskakującą nerwowo.
Tymczasem na drugim końcu polany pojawił się Łasica, który zobaczywszy małe
zwierzątko, ruszył w pogoń za rudą kitą. Zaraz za nim zza drzew wyłonił się wychudzony,
utykający na tylną łapę, szary wilk bez jednego oka. Wystawił pysk i węszył przez chwilę,
oblizując się ze smakiem. Otwierał i zamykał paszczę, w której lśniły wielkie, ostre zęby.
Chłopiec poczuł, że drżą mu kolana. Szybko przekonał się, że wspinaczka po drzewach nie
jest taka trudna. Uczepiony gałęzi z przerażeniem patrzył na wilka, który obszedł drzewo
dookoła.
– A to mi się owoc trafił. Ciekawe, czy jak potrząsnę drzewkiem, to spadnie wprost do
mojej paszczy? A może zejdziesz sam, gdy ładnie poproszę?
– N-nie.
– Ależ nie ma się czego bać. Nic ci nie zrobię – tak sobie tylko żartowałem. Porozmawiamy
sobie troszkę. Chyba nie zamierzasz siedzieć tam cały dzień? W końcu i tak będziesz
musiał zejść. Myślałem, że jesteś zainteresowany skarbem… – kusiło wilczysko, ale
chłopiec trzymał się kurczowo drzewa i ani myślał schodzić na ziemię.
Na polanę wrócił zdyszany Łasica, minę miał nietęgą. Najwidoczniej zdobycz mu
umknęła. Szybkim spojrzeniem ogarnął sytuację i zaczął wchodzić na drzewo do chłopca,
uśmiechając się podstępnie.
– Zaraz pomogę ci zejść. – Jego ostre pazury zalśniły w słońcu.
Coś oderwało się od gałęzi i niczym pocisk zaatakowało Łasicę.
– Aj! – krzyknął, spadając z drzewa. – Dziabnęła mnie w oko! Moje oko!
– Zostaw chłopca w spokoju – powiedziała Sójka, patrząc z góry.
Wilk spojrzał groźnie i warknął ostrzegawczo.
– Chłopiec jest mój! Tak jak ten las. Wszystko tu jest moje! Ja jestem królem tego lasu! I
nikt nie będzie mi się sprzeciwiał! I jestem bardzo, bardzo głodny. Głodny i zły.
Ptak przekrzywił główkę, myśląc nad czymś intensywnie, po czym poderwał się do lotu i
zniknął w koronie drzew. Jednooki Ząb uśmiechnął się złośliwie.
– A zatem zostaliśmy sami. Tylko ty i ja. Poczekam. Mogę tu siedzieć cały dzień i całą noc.
Marek zacisnął usta, w oczach pojawiły mu się łzy. Jakże żałował, że nie ma przy sobie
telefonu – mógłby zadzwonić na policję i byłby uratowany. Wytarł nos rękawem, o mało
przy tym nie spadając z gałęzi. Łasica schował się pod paprocią i rozcierał bolące oko.
Dzień dłużył się w nieskończoność. Chłopiec na początku próbował wołać o pomoc, ale
tylko od tego zachrypł. Tu, gdzie siedział, nie dochodziły żadne dźwięki z ulicy. Pochlipywał
tylko, mając nadzieję, że wilk znudzi się i odejdzie.
Łasica wyjrzał spod paproci z zapuchniętym okiem. Mrużąc drugie, rozejrzał się uważnie.
Nie widząc zagrożenia, podszedł pod drzewo. Jednooki Ząb wyszczerzył kły w złośliwym
120
33955551
3

uśmiechu.
– Już ci lepiej, Łasico? Właź na drzewo i ściągnij to dojrzałe jabłuszko. Mam już dosyć tego
czekania.
– Tak, panie. Już wchodzę. – Nie zdążył jednak zrobić nawet kroku, gdy orzeszek pacnął
go w głowę. Najpierw jeden, potem drugi, za chwilę na głowy wilka i Łasicy posypał się
ich cały deszcz.
– Auuu! – zawył wilk i kłapiąc paszczą, próbował bronić się przed pociskami.
To Ruda z koleżankami przypuściły szturm, ostrzeliwując wrogów orzeszkami i żołędziami.
– Dosyć twoich rządów! – zawołała Sójka z gałęzi i zatrzepotała wojowniczo skrzydłami. –
Mamy już dość ciebie, wilku! I Łasicy też! Las należy do wszystkich! – Na jej znak małe i
większe ptaszki wyfrunęły z koron drzew i zaatakowały nieprzyjaciół.
Marek patrzył z niedowierzaniem, jak wilk i Łasica wycofują się powoli z polany, by w
końcu czmychnąć z podwiniętymi ogonami. Cała zgraja drobnych stworzeń leśnych
ruszyła za nimi. Zostały tylko Ruda i Sójka.
– Możesz już zejść – powiedział ptak i podfrunął do chłopca. – Nie musisz się obawiać.
Wilk już tu nie wróci.
– To było niesamowite! Jak w prawdziwym kinie! Nikt mi nie uwierzy.
– Już dawno powinniśmy byli to zrobić. Dopiero twoje pojawienie się sprawiło, że
zebraliśmy siły. A, jak wiadomo, wspólnymi siłami i mały może pokonać większego.
– O tak! – zachichotała wiewiórka i zrobiła radosnego fikołka. – Chodź, odprowadzę cię
do ogrodzenia. Chociaż teraz, gdy nie ma już Łasicy, na pewno byś nie zabłądził. Nikt nie
potrafił naplątać ścieżek tak jak on.
Rzeczywiście, ledwie zrobili parę kroków, a już byli na pierwszej polanie, z której wyruszyli.
– Tu się pożegnamy. Tam, po drugiej stronie, nie jest dla nas zbyt bezpiecznie. Chociaż
gdybyś czasem zostawił na parapecie kilka orzeszków, wcale bym się nie pogniewała –
zasugerowała Ruda, trzepocząc rzęsami.
– Dziękuję wam za pomoc.
– Drobiazg – odezwała się Sójka. – Zrobiliśmy to, co należało zrobić już dawno. Teraz, gdy
nie ma wilka, mógłby tu powstać piękny park.
– Ale czy on na pewno nie wróci?
– O, na pewno. Nie musisz się o to martwić. Jest już bardzo, bardzo daleko. Zupełnie poza
tym lasem i Osiedlem.
– To dobrze, nie chciałbym go spotkać ponownie na swojej drodze.
– Nie musisz się o to obawiać. Czas na mnie, wpadnij tu jeszcze kiedyś – zakrzyknęła Sójka,
znikając w koronie drzew.
– Ja też powinienem już iść.
Wiewiórka zakręciła radośnie ogonem i zastrzygła uszami.
– Bywaj, chłopcze. I pamiętaj o orzeszkach!
Marek został sam. Przeczołgał się ponownie pod siatką i ruszył w stronę domu.
– O, już jesteś – powiedziała mama, machając do niego przez okno. – Gdzie byłeś?
Przyszedłeś w sam raz na obiad.
Chłopiec już otworzył usta, aby opowiedzieć swoją niesamowitą przygodę, ale w tym
momencie uświadomił sobie, że nikt mu przecież nie uwierzy w gadającą wiewiórkę i
złego wilka.
121
33955551
3

– Włóczyłem się tu i tam… – westchnął.
– Umyj ręce i siadaj do stołu. Spotkałam sąsiada przed domem. Podobno właściciel
zagajnika ustąpił pod naciskiem Rady Osiedla i będziemy mieli piękny park otwarty dla
wszystkich. Trzeba będzie tam tylko trochę uporządkować teren.
– A co, jeśli mieszka tam zły wilk?
– Głuptasie, nie ma tam żadnych wilków. Co najwyżej wiewiórki i trochę ptactwa.
– Ale wydaje mi się...
– Zjedz wszystko z talerza. Koniec szlabanu, będziesz mógł pójść pograć na komputerze.
Przynajmniej dopóki tata nie wróci z pracy.
– No nie wiem... Może wyciągnę rower z garażu? – powiedział chłopiec, kończąc obiad i
wstając od stołu.
Wychodząc z kuchni, skorzystał z nieuwagi mamy i schował do kieszeni garść orzechów.
Uśmiechając się do siebie, poszedł na poszukiwanie nowych przygód.

122
33955551
3

123
33955551
3

W małym mieszkaniu dwie siostrzyczki leżały już grzecznie w swoich łóżeczkach. Mama
właśnie skończyła czytać im bajkę na dobranoc i życzyła pięknych snów.
– Mamusiu, przyśnią mi się same wróżki? – zapytała Ada.
– Tak, kochanie, przyśnią ci się same wróżki. A tobie – powiedziała mama, całując
drugą córeczkę w czoło – przyśnią się same księżniczki. Dobranoc, moje skarby, szybko
zamykajcie oczy. Uwaga, wyłączam światło.
Ledwie mama wyszła z pokoju, gdy Hela odkryła kołdrę i wspięła się po drabince do łóżka
siostry.
– Posuń się... – szepnęła, by rodzice ich nie usłyszeli.
Ada zrobiła jej miejsce i powiedziała cichutko:
– Do zobaczenia dzisiaj u ciebie.
– Dobrze – odpowiedziała Hela. – Spotkajmy się pod wielkim dębem.
Dziewczynki przytuliły się do siebie i wkrótce zasnęły, przenosząc się do swojej krainy
snów.
*
Ada rozejrzała się dookoła z niedowierzaniem i zachwytem. Wszystko, na co tylko spojrzała
– droga, las, kwiaty – było zrobione ze... słodyczy. Przed dziewczynką rozpościerała się
kręta droga wyłożona herbatnikami, która prowadziła przez marcepanowy las. W oddali
widać było wielką górę bitej śmietany, a nad głową płynęły chmury z waty cukrowej
otulające delikatnie biszkoptowe słońce. Na polanie pełnej kolorowych lizaków latały,
machając andrutowymi skrzydłami, wielobarwne motyle. Jeden z nich usiadł dziewczynce
na ramieniu. „Ach, ale z tej Heli łasuch!” – pomyślała. „Hmmm... całkiem smaczne te
czekoladowe jagody. Żelkowe poziomki też”.
Ada zauważyła, że na ścieżce porozsypywane są kolorowe groszki. Domyśliła się od razu,
że wyznaczają one szlak do wielkiego dębu, przy którym siostrzyczki umówiły się na
spotkanie. Podążyła więc ich śladem i po chwili dotarła do wyznaczonego miejsca. Hela
już tam na nią czekała, bawiąc się z małym pieskiem o imieniu Łatek, podskakującym
radośnie i głośno szczekającym na ich widok. W domu rodzice nie pozwalali im trzymać
zwierząt, ponieważ Hela jest uczulona na sierść, natomiast w ich krainie ograniczała je
tylko własna wyobraźnia, nic więcej.
– Jesteś, nareszcie! Ta kraina jest super, prawda? Możemy jeść tyle czekolady, ile tylko
chcemy i nie popsują nam się zęby ani nie rozbolą nas brzuchy – roześmiała się Hela.
Ada parsknęła śmiechem, gdy ujrzała umorusaną buzię swojej czteroletniej siostry.
– Widzę, że nie próżnowałaś, gdy mnie nie było. Czy oprócz tych wszystkich słodkości
masz może jeszcze coś do picia?
– Spokojnie. Chodź, obok płynie strumyk. – Hela poprowadziła siostrę.
– Kakao?! – wykrzyknęła radośnie starsza siostra.
Tymczasem Łatek zdążył już zmienić kolor z białego na brązowy, taplając się wesoło w
słodkim napoju.
– Jesteś gotowa na przygodę? – zapytała Hela.
Ada poprawiła opaskę na włosach, z którą się nigdy nie rozstawała i odpowiedziała
podekscytowana:
– Ruszajmy!
Dziewczynki wzięły do ręki po przepysznym lizaku, chwyciły się za ręce i pobiegły przed
124
33955551
3

siebie, a krok za nimi Łatek merdający ogonkiem i podskakujący beztrosko. Wiatr niósł
ich radosny śpiew po pięknej, słodkiej krainie, gdy nagle droga pod nogami sióstr zaczęła
się zapadać.
– Helu, co się dzieje? – krzyknęła przestraszona nie na żarty Ada. – Złap mnie za rękę,
szybko!
Hela zaczęła niezdarnie gramolić się w różowej mazi.
– Spokojnie, to tylko budyń. Zdaje się, że malinowy – odrzekła Hela, głośno mlaskając.
– Ale ja nie jestem już głodna. Zastanówmy się lepiej, jak mamy się stąd wydostać. Już
wiem! Łatek! Musisz poszukać kogoś, kto nam pomoże.
Łatek pobiegł w głąb lasu, szczekając z przejęciem. Po chwili wrócił, prowadząc za sobą
czekoladowego zająca.
– Witajcie, jestem Długouchy – przywitał się przybysz.
– Miło nam, jestem Ada, a to moja siostra, Hela. Czy mógłbyś nam pomóc wydostać się z
tego budyniowego błota?
– Chwyć mnie i trzymaj ze wszystkich sił! – krzyknął zajączek.
Ada złapała się mocno, próbując wdrapać się na brzeg, gdy nagle rozległ się głośny trzask.
Dziewczynka ku swojemu zdziwieniu i wielkiej rozpaczy wciąż stała po kolana w słodkiej
pułapce, trzymając w rączce długie ucho zajączka.
– Tak mi przykro, przepraszam, ja nie chciałam – powiedziała ze łzami w oczach
wystraszona dziewczynka.
– Nie przejmuj się, jutro obudzę się z nowym uchem. – Zajączek zaśmiał się. – Ale sam
chyba nie dam rady was wyciągnąć. Muszę wezwać kogoś do pomocy.
Zając pokicał do lasu. Za moment wrócił z... długim żelkowym wężem.
– Przedstawiam wam Leopolda. Razem na pewno nam się uda.
Obie dziewczynki chwyciły za Leosia. Ciągnęły i ciągnęły, ale im bardziej próbowały się
wydostać, tym bardziej ogon węża się wydłużał. Nie było nawet najmniejszych szans na
wyjście z pułapki. Na ich szczęście całe to zamieszanie zwabiło dużego, piernikowego misia.
Gabryś, bo tak miał na imię, nie wybierał się nigdy na spacer bez swoich przepysznych
rurek z kremem, które okazały się dla nich wybawieniem. Dziewczynki chwyciły za rurkę
z jednej strony, silny miś z drugiej i po chwili obie znalazły się na suchym lądzie.
– Dziękujemy bardzo za pomoc. Jak możemy się wam odwdzięczyć? – zapytały, odklejając
budyń od butów.
– Jest coś, w czym mogłybyście nam pomóc – powiedział miś. – Na końcu tej drogi jest
wielki zamek, czekoladowy tort z malinami. Mieszka w nim straszna czarownica. Uwięziła
ona siostrę zajączka – małą Kruszynkę – za to, że nie chciała posprzątać swojego pokoju.
Trzyma ją teraz w podziemiach słodkiego zamczyska i głośno się śmieje, aż słychać ją w
całej krainie. Na dodatek schowała klucz i powiedziała, że zdradzi, gdzie on jest, gdy ktoś
odpowie na jej pytanie.
– A jak brzmi to pytanie? – spytała szybko Ada.
– Nie wiemy... – odrzekł zasmucony miś.
– Dlaczego? – zdziwiły się siostrzyczki.
– Chodźcie, zaraz wam pokażę.
Dziewczynki ruszyły w drogę wraz z misiem Gabrysiem, Łatkiem, czekoladowym
zajączkiem i żelkowym wężem. Za trzecim zakrętem herbatnikowa droga nagle urywała
125
33955551
3

126
33955551
3

się, ustępując miejsca szerokiej i straszliwie lepkiej rzece miodu.
– Ktoś zniszczył most?! – Ada spojrzała pytająco na siostrę. – Co teraz zrobimy? Helu,
musisz coś na to zaradzić, w końcu to twoja kraina.
W tej właśnie chwili z nieba zaczął padać landrynkowy deszcz.
– Helu! Chcesz nam głowy porozbijać tymi cukierkami?! – krzyknęła Ada.
– Cicho, spójrz. – Hela wskazała miejsce, gdzie kończyła się droga, a zaczynał się teraz piękny
tęczowy most zrobiony z kolorowych galaretek: czerwonej jak truskawka, pomarańczowej
jak mandarynka, żółtej jak cytryna, zielonej jak agrest, niebieskiej jak jagoda i fioletowej jak
śliwka. Dziewczynki i zwierzątka zaczęły wdrapywać się na górę i po krótkiej wspinaczce
dotarły na sam szczyt. Z wierzchołka tęczy rozpościerał się przepiękny widok na krainę
snów. W oddali widać z niej było również czekoladowy tort, co przypomniało im, dlaczego
się tu znajdują i dokąd zmierzają.
– Spieszmy się, zaraz tęcza zacznie znikać – powiedziała rozsądnie starsza z sióstr.
Na szczęście droga w dół była o wiele łatwiejsza niż w górę. Jedno po drugim z wielką
radością zjeżdżali po tęczy, a śmiechu było przy tym co niemiara. Po chwili natknęli się na
piankowe trampoliny. Nie mogli oczywiście przegapić takiej zabawy. Nawet Długouchemu
humor się poprawił od tego podskakiwania, ponieważ wiadomo nie od dziś, że z zajączków
są niezłe skoczki.
Czas jednak było kończyć zabawę i udać się w dalszą drogę do tortu czarownicy. Po drodze
dziewczynki dopytywały się przyjaciół, jaka ona jest. Gabryś zaczął opisywać wygląd
wiedźmy:
– Jest bardzo pomarszczona, włosy z waty cukrowej ma siwe, długie, mocno nastroszone,
a na szpiczastym nosie rośnie wielki pryszcz z rodzynka! I najgorsze… Cała jest z g o r z
k i e j czekolady!
– G o r z k i e j czekolady, ble! Musi być z niej okropna wiedźma! – krzyknęła Hela.
– Masz rację. A w dodatku lata na patyku od lizaka i jada tylko cytryny!
– Cytryny? Skąd ona je bierze? – zdziwiła się Ada.
– Przywozi je wiedźma Okropna Wiśnia z Krainy Owoców – odpowiedział Gabryś.
Dziewczynki spojrzały na siebie. Hela miała wypieki na twarzy. Ada chwyciła ją za rękę i
zapytała z przejęciem:
– Chyba się nie boisz, siostrzyczko?
– Ależ skąd – odparła dzielnie – tylko nie wiem, czy uda nam się odpowiedzieć na jej
trudne pytanie – powiedziała zatroskana.
– Będzie dobrze, razem damy radę. – Starsza siostra uśmiechnęła się do niej. – Chodźmy,
już widać cel naszej podróży.
To prawda. Na horyzoncie pojawił się już czekoladowy tort. Był dużo większy niż w
wyobrażeniach dziewczynek. Zajączek zaczął cały drżeć, ale tłumaczył się, że to z zimna, a
nie ze strachu. Chociaż wszyscy dobrze wiemy, że zajączki są bardzo strachliwe.
Brama była otwarta, lecz nikt nie witał ich z otwartymi ramionami. Wiedziano jednak, że
się zbliżają. Na czubku tortu siedział kruk, który już dawno wypatrzył całą szóstkę i zdążył
donieść swojej pani o ich przybyciu. Grupka przyjaciół przekroczyła próg tajemniczego
tortu i zaczęła się rozglądać. W środku było mnóstwo korytarzy, które krzyżując się ze
sobą, tworzyły wielki, niekończący się labirynt.
– Może ktoś ma mapę? – zażartowała Ada. – Musimy jakimś cudem trafić do sali czarownicy.
127
33955551
3

– Patrzcie! – krzyknęła radośnie Hela, wskazując ścianę. – Tu jest strzałka i napis! Ado,
co tu jest napisane? – spytała starszej siostry, która chodziła już do szkoły i na szczęście
potrafiła czytać.
– Idź cały czas prosto, aż drogę przebiegnie ci mała, biała myszka. Wtedy skręć w lewo –
przeczytała Ada. – Dobrze, wiemy już, co mamy robić.
Szli przed siebie i wypatrywali myszki. Wokół panowała cisza, gdy nagle rozległ się głos
węża Leopolda:
– Jessst tutaj! – zaseplenił głośno. – Biała mysssska!
Wszyscy spojrzeli w dół. Rzeczywiście, obok węża pojawiła się myszka. Gdy ich spostrzegła,
przebiegła przez korytarz i skryła się w dziurce. Miś z zajączkiem zaczęli się sprzeczać,
która strona jest lewa, a która prawa, Łatek szczekał głośno w kierunku mysiej norki, a
Leopold postanowił nie wypowiadać się odnośnie stron. Stwierdził, że żelkowe węże nie
muszą się na tym znać, zwinął się w kłębek i do czasu rozwiązania zagadki postanowił się
zdrzemnąć. Ale dziewczynki dobrze wiedziały, gdzie mają iść, ponieważ przedszkolaki już
wiedzą takie rzeczy. Odszukali kolejny napis.
– Idź prosto, aż drogę przebiegnie ci czarny kot. Pamiętaj, nie skręcaj w prawo! – przeczytała
Ada.
Szli więc dalej, aż Ada poczuła, że o jej nogę ociera się coś miękkiego. Spojrzała w
błyszczące kocie źrenice. Kot po chwili zniknął w ciemnym korytarzu. Zgodnie z
poleceniem skierowali się w lewą stronę. Jednak nie wszyscy. Hela była bardzo ciekawa,
dlaczego nie kazano im skręcać w prawo i ruszyła w przeciwnym kierunku. Powoli szła
przed siebie, ale robiło się coraz ciemniej i dziewczynka zaczynała żałować, że oddzieliła
się od przyjaciół.
Jej siostra Ada też poczuła, że dzieje się coś niedobrego. Obejrzała się za siebie. Zobaczyła
Gabrysia, węża Leopolda, zajączka Długouchego i Łatka, ale nigdzie nie widziała Heli!
Gdzie ona się podziała?
– Hela! – zawołała.
Zwierzątka również zaczęły nawoływać, ale Heli nigdzie nie było. Wtedy ponownie pojawił
się przed nimi kot.
– Witajcie, jestem Luno. – Uśmiechnął się przy tym do nich zawadiacko. – Szukacie małej
dziewczynki o długich blond włosach z kitką na czubku głowy? Chodźcie za mną, wiem,
gdzie ona jest.
Nie czekając na nikogo, ruszył w przeciwną stronę. Reszta pobiegła za nim. Na skrzyżowaniu
dróg skręcili za kotem. Pod nogami zobaczyli porozrzucane groszki – znak, że Hela tędy
szła. Robiło się coraz ciemniej, ale wszyscy szli dalej, bo dziewczynka potrzebowała ich
pomocy. Nagle usłyszeli płacz. Pobiegli szybko w stronę, z której on dochodził. To Hela
siedziała zapłakana w klatce z patyczków od lizaków.
– Jak dobrze, że jesteście. Przepraszam, że się od was oddzieliłam – wychlipała Hela.
Nigdzie jednak nie było widać klucza do klatki i nikt nie miał pojęcia, jak uwolnić
więźnia. Wtem Gabryś usłyszał cichutki pisk. To ta sama, mała, biała myszka, która
wcześniej wskazała im drogę, teraz po raz drugi chciała im pomóc. Zaczęła przegryzać
kraty. Najpierw na dole, a potem miś podniósł ją do góry, by mogła przegryźć je wyżej
i w ten sposób oswobodzić zapłakaną Helę. Na szczęście patyczki nie były twarde i
myszka szybko się z nimi uporała. Wszyscy wyściskali Helę z radości, że znowu są razem
128
33955551
3

i postanowili wrócić tą samą drogą, którą tu wcześniej dotarli. Okazało się jednak, że
ich mała biała przyjaciółka zna skrót do sali, w której czeka na nich czarownica. Musieli
jednak kucać, gdyż tunel był w sam raz dla małej myszki. Oni byli jednak znacznie więksi.
Długouchy zahaczał od czasu do czasu o sufit swoim uchem, a najtrudniej miał Gabryś,
który uwielbiał rurki z kremem. Ale to nie powstrzymało naszych bohaterów, ponieważ
pamiętali, że robią to wszystko, żeby uratować siostrę zajączka.
Kiedy dotarli do końca tunelu i po kolei wyszli z tajemnego przejścia, ich oczom ukazała
się ogromna, jasna komnata. Na środku stał wysoki tron, na którym siedziała mała
czarownica i machała swoimi krótkimi nóżkami, nie mogąc dotknąć podłogi. Wyglądała
dokładnie tak, jak opisywał ją miś, może była bardziej brzydka i przerażająca, choć na tym
wielkim tronie wyglądała równie zabawnie, co strasznie.
– Kiedyś mieszkała tu Królowa Snów, ale pewnego dnia zniknęła i jej miejsce zajęła
czarownica – szepnął Długouchy.
– Ojej, obiecujemy, że następnym razem, gdy tu się znowu znajdziemy, pomożemy wam
odnaleźć Królową – zapewniła Hela, a Ada jej oczywiście przytaknęła.
Nie mogli jednak dalej rozmawiać, bo przerwała im czarownica:
– Co was sprowadza do mojego zamczyska? – zaskrzeczała.
– Wiemy, że uwięziłaś siostrę Długouchego – powiedziała odważnie Ada. – Tak nie można
postępować. Przyszliśmy ją uwolnić.
– Ale ona nie posprzątała swojego pokoju, musiałam dać jej nauczkę – rzekła złowrogo.
– Tak, ale Kruszynka na pewno tego żałuje i już zawsze będzie sprzątać i pilnować porządku!
– wykrzyknęła Hela.
Dziewczynka dobrze rozumiała problemy Kruszynki, gdyż sama słyszała od mamy wiele
razy, że powinna posprzątać zabawki. Mama jednak nie była tak okrutna jak czarownica i
co najwyżej za bałagan nie pozwalała oglądać telewizji, ale wtedy wszystko bardzo szybko
wracało na swoje miejsce, a mama była już tylko uśmiechnięta i szczęśliwa. Czarownica
zaś nie żartowała ani trochę, bo one wcale nie znają się na żartach, potrafią być tylko
niemiłe i złe.
– Jeśli chcecie, bym dała wam klucz do celi waszej przyjaciółki, musicie odpowiedzieć na
jedno pytanie – rzekła czarownica.
– Dobrze – odpowiedziały dziewczynki, a zwierzątka im przytaknęły.
– Ale pamiętajcie, jeśli nie odpowiecie prawidłowo, będziecie musieli wypić po szklance
soku z cytryny. Każde z was. Kto go nie wypije, zostanie tutaj ze mną i będzie sprzątał mój
zamek.
Nie było już odwrotu. Nie mogli zawieść Kruszynki, która liczyła tylko na nich. Zgodzili
się więc i wysłuchali pytania czarownicy:
– Słuchajcie uważnie: co, oprócz owoców, zawiera bardzo dużo witaminy C?
Dla zwierzątek było to wyjątkowo trudne pytanie, na które niestety nie znały odpowiedzi,
przez co zrobiło im się smutno. Dziewczynki natomiast zaczęły się naradzać. Wiedziały,
że jabłka, pomarańcze i cytryny mają dużo witaminy C, ale to są owoce. Może czarownicy
chodziło o marchewkę, a może o pomidora? Wtedy rozległ się radosny okrzyk Heli:
– Już wiem, już wiem! Ado, pamiętasz, co mówi mama, gdy robi nam kanapki na śniadanie?
– „Posypię je wam zieloną pietruszką, ona jest bardzo zdrowa, ma w sobie bardzo dużo
witaminy C”. Helu, jesteś genialna! – wykrzyknęła ucieszona siostra i z radości ucałowała
129
33955551
3

130
33955551
3

ją w policzek.
– Zielona pietruszka zawiera dużo witaminy C – powiedziała do czarownicy Hela.
Wtedy nad ich głowami pojawił się kruk. W dziobie trzymał złoty klucz. Czarownica
skinęła głową, a na jej znak kruk wypuścił klucz, który wpadł prosto do rąk Heli.
– Hurra!!! – wykrzyknęli radośnie wszyscy.

Nie zauważyli nawet, że wiedźma nagle zniknęła. Na tronie leżała tylko karteczka, na
której było napisane: „Gratuluję, klucz jest wasz. Nie mówiłam jednak, że powiem wam,
gdzie znajduje się cela, w której trzymam Kruszynkę. Żegnajcie”. No tak, klucz to jedno,
ale które drzwi on otwiera, to drugie.
Miny wszystkim zrzedły, ale tylko na chwilę. Przecież nie zamierzali się teraz poddać. Byli
już tak blisko celu. Poza tym była z nimi myszka, która znała doskonale wszystkie ścieżki
w torcie. Zaufali jej ponownie i szli za nią przez cały czas. Schodzili coraz niżej i niżej, aż
znaleźli się w podziemiach zamku. Zobaczyli wiele takich samych drzwi. Za jednymi z
nich czekała na nich Kruszynka.
– To proste, musimy ją tylko zawołać – powiedziała Ada. – Kruszynko, gdzie jesteś?!
Przyszliśmy cię uwolnić!
– Tutaj! – Zza jednych drzwi dochodził głos siostrzyczki Długouchego. – Nareszcie, bardzo
za wami tęskniłam!
Szybko otworzyli właściwe drzwi i czekoladowe rodzeństwo rzuciło się sobie w ramiona.
Długouchy przedstawił siostrze obie dziewczynki, dzięki którym znowu mogli być razem.
– Dziękujemy wam bardzo za pomoc. Nie wiem, co byśmy bez was zrobili. Oto nagroda za
wasze poświęcenie. – Długouchy wyciągnął łapkę, w której trzymał niewielkie ziarenko.
– Posiejcie je, a wyrośnie wam drzewko, na gałęziach którego będą pojawiać się słodycze,
których tylko zapragniecie.
Szkoda, że nie mogliście zobaczyć min siostrzyczek, gdy to usłyszały. Już widziały
131
33955551
3

smakołyki oczami wyobraźni i nagle zaczęły się dziwnie oblizywać.
– Super!!! – wykrzyknęły zgodnie dziewczynki.
*
– Pobudka, pora wstawać, małe śpiochy! Śniadanie na stole! – zawołała mama.
– Dobrze, mamo. Co jest do jedzenia?
– Kanapki z żółtym serem i pomidorem.
– Mamo, dzisiaj posyp je zdrową, zieloną pietruszką – powiedziała Ada.
– I nie dawaj nam żadnych słodyczy – dodała Hela. – Dzisiaj też zamierzamy poukładać
zabawki, a te którymi się już nie bawimy, zaniosę do przedszkola.
Mama ze zdziwienia szeroko otworzyła oczy, spojrzała z niedowierzaniem na córki i
szybko dotknęła czoła każdej, sprawdzając, czy nie mają gorączki. Kiedy upewniła się, że
wszystko jest w porządku, odetchnęła z ulgą i wyszła z pokoju.
– Ado, spójrz – szepnęła Hela.
Wyciągnęła zaciśniętą dłoń w stronę starszej siostry i powoli rozchyliła palce. Oczom
dziewczynek ukazał się niesamowity widok... Małe ziarenko.

132
33955551
3

133
33955551
3

W pewnym mieście powiatowym żyli sobie dostatnio i szczęśliwie: Staś, mama Stasia i
Stasiowy tata. Staś chodził do przedszkola, tata Stasia do pracy, a Stasiowa mama zajmowała
się domem, gdzie na okrągło sprzątała, prała i prasowała, bo tato Stasia wraz ze Stasiem byli
strasznymi bałaganiarzami. Tata Stasia z pracy przynosił pieniądze na utrzymanie domu, a
Stasio z przedszkola przynosił mnóstwo chorób, takich jak ospa wietrzna albo pokrzywka,
oraz jeszcze więcej nowych powiedzonek, które usłyszał od kolegów i koleżanek. Kiedy
Stasio nie chciał, jak zwykle, zjeść na obiad brukselki, której nie lubił, i nie mówił: „Za
nic nie zjem tej durnej brukselki!”, tylko: „Rzygać mi się chce na dyrektywy Brukseli!”, to
było wiadomo, że to nowe powiedzenie przyniesione z przedszkola. Choć w przypadku
rzeczonej brukselki nie było pewności czy zaczerpnięte od rówieśników, czy też od pani
przedszkolanki.
Pewnego dnia mama Stasia zachorowała i musiała iść do szpitala. Stasiem i domem miał
się zajmować tata Stasia. Niestety szybko okazało się, że obydwaj toną w stertach brudnych
naczyń i ubrań.
Pewnego dnia Staś, wróciwszy ze szkoły do domu, potknął się o rzucone na środek
przedpokoju buty swojego taty i zawołał ze złością:
– Ależ tu burdel panuje!!!
Tato Stasia, słysząc te słowa, zasępił się bardzo. Zdał sobie sprawę, że sam sobie z
obowiązkami domowymi nie poradzi. Wziął więc telefon i wezwał na pomoc Babcię
Stasię. Babcia Stasia, kiedy tylko przyjechała, złapała się za głowę i kręciła nią na wszystkie
strony, wołając:
– Ależ tu burdel panuje!
– No tak samo wczoraj powiedziałem tacie! – krzyknął z satysfakcją Staś.
– Zaraz coś z tym zrobimy. – Babcia uśmiechnęła się łagodnie – Ale najpierw mi powiedz,
Stasiu, czy ty w ogóle wiesz, co to powiedzenie znaczy?
– No, nie bardzo – przyznał Staś. – Tyle tylko, że tak się chyba mówi, jak jest bałagan.
Więc babcia Stasia opowiedziała Stasiowi taką oto bajkę: – Pewnego razu, za lasami, za
górami, ale nie tak znowuż daleko, żeby nie można tam było dojechać pociągiem i potem
jeszcze trochę podjechać...
– Tramwajem? – zapytał Staś.
– Nie, w górach to raczej tramwaj nie pojedzie, ale taki górski wyciąg to jak najbardziej.
Żył sobie w tej nieodległej krainie Król Burdel. Straszny to był bałaganiarz, bałaganiarz
przeokropny. Miał tylko jeden talent ten król – że jak coś wziął w ręce, to nigdy, przenigdy
nie odkładał na miejsce, tylko rzucał, gdzie mu przyszła ochota, najczęściej to pod nogi.
Ale miał król Burdel Królową Matkę z dynastii Czyściolingów, która robiła wszystko, żeby
królestwo z takim królem jakoś funkcjonowało. Dworzanie, którzy bardzo lubili króla
Burdela, bo dzięki niemu nie musieli sprzątać, a za to mogli wszystko brać i nie odkładać
na miejsce, tylko rzucać gdzie popadnie, najczęściej pod nogi, jednocześnie bardzo nie
lubili Królowej Matki, która co i raz im powtarzała, że trzeba się starać utrzymywać
porządek. Królowa Matka tylko po korytarzach zamkowych chodziła i marudziła,
przestawiała i napominała. Królowa Matka dowodziła armią zamkowych sprzątaczek,
praczek i prasowaczek, które dla tych leniwych dworzan i króla Burdela sprzątały, prały i
prasowały.
Ale pewnego dnia Królowa Matka bardzo się rozchorowała. Zaniemogła i legła w łożu,
134
33955551
3

kaszląc tak przeraźliwie, że się aż mury zamkowe od tego kaszlu trzęsły i nawet kilka
cegiełek na zamkowej wieży się poluzowało. A jak tylko Królowa Matka się rozchorowała,
to nie mogła już dowodzić armią sprzątaczek, praczek i prasowaczek – i natychmiast te
sprzątaczki, praczki i prasowaczki przestały sprzątać, prać i prasować. Ale nikt się z tego
powodu jakoś bardzo nie przejął, co było błędem.
– A co się stało? – zapytał Staś.
– Ano to, co się musiało stać: straszliwy wprost bałagan. Król Burdel i dworzanie brodzili
w stertach rzeczy rzuconych na podłogę, a były tam i kwiatki, i szmatki, i halabardy, i
mansardy, i skarpety, i kotlety, i misie, i lalki, i w strzępach woalki, i buty, i gluty, i dużo
innych, różnych rzeczy. Ale tak się zwykle dzieje, jak sprzątaczki nie sprzątają.
– No tak – przyznał Staś.
– Wszyscy chodzili w brudnych, poplamionych ubraniach (bo praczki nie prały) i jedli byle
co – to, co wyciągnęli z kuchennych szafek (bo kucharki też nie gotowały). A najczęściej
były to słodycze.
– O, to fajnie – powiedział Staś.
– No, jak się za chwilę okaże, to jednak nie tak fajnie. Od tych słodyczy, których resztki
wcierali w ubrania, to się zrobili wyjątkowo nadpobudliwi i tylko w kółko biegali po tych
zaspach ogórków i sznurków, i naci, i gaci, i beczek, i…
– Teczek? – zaryzykował Staś.
– Teczek – przytaknęła babcia. – A potem wylegiwali się w tych brudnych stertach i
plotkowali, jak im dużo lepiej bez surowej Królowej Matki z dynastii Czyściolingów. I
grali w karty, urządzali konkursy na najbardziej woniejące skarpetki albo zjeżdżali sobie
na nartach, bo już im się z tych stert zrobiły pagórki, a z tych pagórków wysokie Góry
Śmieciowe.
– A król Burdel co robił? – zapytał Staś.
– Królowi się pogięta korona zsunęła, a potem zgubiła gdzieś w Górach Przedpokojowych,
kryza (taki plisowany kołnierz) mu się najpierw poplamiła, a potem zsunęła do pasa, tak,
że wyglądał jak flejowata baletnica. Nie śmiej się, Stasiu, król powinien mieć u dworzan
poważanie, a nie da się być szanowanym władcą, wyglądając jak flejowata baletnica.
Ale pewnego dnia zgroza króla opanowała, gdy samotnie siedział w swojej królewskiej
komnacie przy biurku i z tego całego brudu się do niego przylepił i nie mógł wstać. A w
pobliżu nie było nikogo, kto mógłby mu pomóc, bo wszyscy dworzanie po kolejnej porcji
słodyczy na śniadanie, obiad i kolację, wpadli w śpiączkę cukrzycową. Na szczęście na
tym biurku stał też, przylepiony na amen do blatu, telefon. I król Burdel zadzwonił do
sąsiedniego królestwa, do Królowej Babki.
– I królowa Babka przyjechała? – domyślił się Staś.
– Przybyła z odsieczą potwierdziła babcia Stasia. – A jak zobaczyła, w jakim stanie jest
królestwo Króla Burdela, to się aż za głowę złapała i tak zaczęła nią kręcić, że dworzanie
pomyśleli, że sobie tę głowę urwie (ale że wszystko się w królestwie kleiło, to natychmiast
pomyśleli też, że tę głowę, w razie czego, da się przykleić jakimś sosem).
– Czekoladowym! – obstawił Staś.
– Najpewniej – potwierdziła babcia Stasia. – Królowa Babka też była z dynastii
Czyściolingów, jak jej córka, Królowa Matka, i natychmiast wrzasnęła, aż się z zamkowej
wieży posypały cegiełki i trochę tynku spadło, co zresztą nie zrobiło żadnej różnicy, bo
135
33955551
3

wszystko w królestwie było pokryte warstwą kurzu. Królowa Babka od razu popędziła
wszystkie sprzątaczki, praczki i prasowaczki, i te zaraz w te pędy zaczęły sprzątać, prać i
prasować. Kucharki natychmiast ugotowały zbilansowany posiłek pełen białka, protein
i witamin, a nie tylko cukru i bardzo mebloprzylepnych (i głowoprzylepnych) sosów
czekoladowych. I się trochę dworzanie po takim zdrowym posiłku ogarnęli. I Król Burdel
też.
Wszystko się na szczęście dobrze skończyło. Królowa Matka wyzdrowiała i wróciła do
zamku. A potem wszyscy z radością i wdzięcznością żegnali odjeżdżającą do swojego
królestwa Królową Babkę, która pomogła zaradzić kryzysowi. Ale na zawsze zapamiętali,
jak w królestwie panował Burdel.
– A gdzie w tym czasie był ojciec Króla Burdela? – chciał wiedzieć Staś.
136
33955551
3

– Ciiii, to wielka tajemnica, o której w królestwie nie można było nawet wspominać!
– Powiedz mi, proszę, powiedz! – zażądał Staś.
– Ojciec króla Burdela, Król Burdel Senior, zginął w tragicznych okolicznościach kilka lat
wcześniej – powiedziała babcia Stasia, ściszając głos i konspiracyjnie rozglądając się na
boki.
– Na wojnie o królestwo?
– Niestety nie, chociaż taka była w królestwie oficjalna wersja. Tak naprawdę zadusił się
biedak kurzem w swojej komnacie, gdzie nigdy, przenigdy nie sprzątał, potem potknął
się o stertę królewskich papirusów, które leżały na środku pokoju. A wtedy spadło mu na
głowę berło, które wsadził byle jak na półkę królewskiego regału.
– Ojej – zmartwił się Staś.
Babcia skończyła opowiadać, poszła nastawić pranie i przygotować kolację dla Stasia i jego
taty, a Stasio siedział i myślał nad tym, co usłyszał. I wymyślił, że nie chciałby być królem
Burdelem i potrzebować królowej Babki z dynastii Czyściolingów żeby mu pomogła
opanować taki straszny kryzys w królestwie. Po kolacji poszedł zatem babci Stasi pomóc
w zmywaniu naczyń i rozwieszaniu prania.
Wszystko dobrze się skończyło. Mama Stasia wyzdrowiała i wróciła do domu i cała rodzina
z wdzięcznością żegnała babcię Stasię, gdy ta odjeżdżała do swojego miasta gminnego
(do którego nie dało się dotrzeć ani tramwajem, ani górską kolejką, ale pociągiem jak
najbardziej).
A Stasio bardzo się zmienił. Sprzątał w swoim pokoju i pomagał mamie w domowych
obowiązkach, a czasem napominał tatę, gdy ten na przykład rzucił zużyte skarpetki na
środek pokoju.
– Hej, tato, te skarpetki trzeba chyba odprowadzić do łazienkowego kosza z brudną bielizną.
Albo:
– Tato, a może to my pozmywamy naczynia po obiedzie, a mama niech sobie usiądzie
przed telewizorem i poczyta gazetę?
Tato Stasia, który był przyzwyczajony do tego, żeby ze Stasiem fajnie spędzać czas, na
przykład grać w gry, rozsypując wszystko wokół, a nie wspólnie sprzątać i prać, i prasować,
i układać, musiał przyzwyczaić się do nowego podziału obowiązków w rodzinie.
A gdy Stasio wyrósł na dorosłego pana Stanisława, trafił do telewizji i stał się bardzo
sławny – zaczął prowadzić program poradnikowy o idealnym prowadzeniu domu. A
tysiące innych panów Stanisławów, i Franciszków, i Piotrów, i Adamów, i Michałów, i
Tomaszów, podążyło jego śladem i też zaczęło w domach sprzątać, używając ściereczek,
zmiotek, mopów i wiaderek firmy „Sprzątający Staś”, którą Stanisław założył. I stał się
Stanisław bardzo bogaty. I żył długo, dostatnio i szczęśliwie.

137
33955551
3

138
33955551
3

Tamtego dnia świeciło słońce. Woda błyszczała. Było cicho i spokojnie. Oczywiście
zdarzyło się to dawno, dawno temu, więc prawie nikt nie pamięta już historii o ośmiornicy
w okularach, dwóch zwinnych wargatkach czyścicielach, poważnym pławikoniku,
płastudze, która martwiła się o swe wędrujące oko, i przedziwnej rybie linofrynie.
Aby pochwycić początek opowieści, musimy się zanurzyć bardzo głęboko. Bardzo – to
znaczy aż na dno oceanu. Czy znajdziemy tam ruiny podwodnego zamczyska otoczone
wodorostami? Nie, raczej wrak wielkiego statku. Statku biblioteki, który przewoził na
bezludną wyspę wiele, wiele książek. Takich, których nikt nie chciał czytać. Postanowiono
zebrać niedocenione dzieła, wypełnić nimi statek i skazać je na zapomnienie. Dorośli
czasem zadają pytanie: „Jaką książkę zabrałabyś/zabrałbyś na bezludną wyspę?”. Robią
tak, bo pragną się dowiedzieć, jaką książkę rozmówca lubi najbardziej. Może też
chcieliby ją przeczytać, skoro okazała się tak wyjątkowa. Trudno jednak na to pytanie
odpowiedzieć, łatwo natomiast popaść w marzenie: „Ach, na bezludnej wyspie znajduje
się skarb – czas”. Nie ma nikogo, kto mógłby przeszkadzać, można zatem usiąść pod
palmą lub zanurzyć stopy w wodzie i beztrosko czytać. Marzenie jednak nie uwzględnia
następujących niedogodności: książka jest tylko jedna, więc nie wystarczy na długo;
prawdopodobnie poczujemy się bardzo samotni, kiedy nikt nie posłucha, jak czytamy na
głos najśmieszniejszy fragment; trzeba też będzie walczyć o przetrwanie, czyli pożywienie,
wodę pitną, zadaszone miejsce do spania (deszcz jest ożywczy, ale kiedy akurat śpimy,
takie ożywienie nam niepotrzebne). Słowem – kłopotu niemało.
Powróćmy jednak do naszego statku, który płynął na bezludną wyspę. Nie z jedną książką,
ale z wieloma. Kapitan miał zamiar pozostawić ładunek na wyspie i odpłynąć. Wtedy
żywiono jeszcze wobec książek szacunek, wrzucenie ich w ogień albo uznanie za śmieci
nie wchodziło w rachubę, pojawił się więc pomysł, o którym już wiemy. Niestety zdarzyła
się katastrofa. Kiedy kapitan zajęty był kaligrafowaniem napisu na drewnianej tablicy
powitalnej (tekst brzmiał dość sympatycznie: „Witaj, przybyszu, na Wyspie Porzuconych
Książek”), rozszalał się sztorm. Statek został uszkodzony i poszedł na dno. Ludzie zdołali
się uratować, książki zatonęły, a tablica jeszcze długo kołysała się na falach.
Tamtego dnia świeciło słońce. Po katastrofach zawsze się pojawia. Wcześniej czy później.
Przejaśnia się nieco, promyki dotykają delikatnie drzew, traw lub wody i już jest jasno,
bardzo jasno – tak jasno i ciepło, że wielu pragnęłoby schować się dla ochłody pod wodę.
Podwodny świat ma swoje tajemnice. Opowiem Wam o pewnej grupce przyjaciół. Na
początku wcale nie byli przyjaciółmi, tylko istotami, które przypadkiem znalazły się w
tym samym miejscu – przy zatopionym statku.
Najpierw podpłynęły tam dwa wargatki czyściciele, małe niebieskie rybki z czarnym
pasem ciągnącym się od głowy do ogona. Nazywały się Dimi i Midi. Wracały właśnie z
pracy polegającej na oczyszczaniu wielkich ryb z małych pasożytów (to znaczy stworzeń,
które przynoszą innym szkodę). Dimi zapytał:
– Kogo dzisiaj czyściłeś?
– Dobrego dorsza i muzykalne mureny – odpowiedział Midi. – A ty?
– Rekina.
– Serio?
– Serio. Nie jest łatwo z takim żarłaczem. Samo oczyszczanie zębów zajmuje dużo czasu, a
139
33955551
3

on jeszcze zażyczył sobie, a właściwie burknął, bo uprzejmości w tym nie było: „Szczeliny
skrzelowe na błysk!” – i napracowałem się wodniście.
– Wodniście? Czyli jak?
– Bardzo, Midi, bardzo.
Obok nich przemknął poważny pławikonik. Miał pochyloną głowę, sunął szybko, Dimi
jednak zdążył zawołać:
– Hej, dokąd płyniesz?
– Na podwodną łąkę. Owinę ogonek wokół trawy i będę rozmyślać.
– O czym?
Poważny pławikonik nie zdążył odpowiedzieć. Zawrócił ku wargatkom i zawołał zdyszany:
– Coś tu płynie. Przewiduję kłopoty.
Zrobiło się ciemno, a po chwili z chmury atramentu wyłoniła się niespokojna ośmiornica.
Bardzo zaciekawiła naszych bohaterów, więc niecierpliwy Dimi zapytał:
– Czego się przestraszyłaś?
Wiedział bowiem, że kiedy ośmiornice się boją, wydzielają ciemną substancję. Przeciwnik
traci orientację, a one mogą uciec. Ośmiornica spojrzała na drobinki (Dimi, Midi i
pławikonik w porównaniu z nią byli naprawdę maleńcy), zawahała się trochę, a potem
odpowiedziała:
– Jest coś, czego przedtem nie było. Duża konstrukcja. Nie powinna się tu znaleźć,
uderzyłam w nią głową. – Zachmurzyła się.
– Zobaczmy, co to jest – zawołał Midi.
Przystąpili więc do działania. Najpierw zatrzymali się przed statkiem – to właśnie był
statek, o którym wcześniej opowiadałam – a potem zobaczyli wyrwę i wpłynęli do środka.
– Do czego służą takie przedmioty? – zapytał poważny pławikonik, wskazując na książki.
Ośmiornica wyciągnęła jedną, odchyliła okładkę, ujrzała zadrukowane strony.
– Jakieś... kamyczki. – Pokazała pozostałym.
Mimo że trzymała książkę bardzo pewnie, a w dodatku trzema ramionami (dwoma ujęła
okładki, trzecim przewracała strony), to kiedy zobaczyła obrazek przedstawiający ją samą,
ośmiornicę w oceanie, tak się przestraszyła, że upuściła dzieło. Bldęk!
Na powierzchni ziemi spadająca książka wydałaby pewnie inny odgłos, może „brzdęk!”,
może „bach!”, może „pummm!”, jesteśmy jednak pod wodą, więc usłyszeliśmy „bldęk!”.
Bldęk! I rozległ się wrzask! Wrzask! Wrzask! Dno statku zakryły już warstwy piasku, w
którym schowała się płastuga. Książka spadła akurat na nią.
– Ale z was niezdarne niezdary! – krzyczała. – I w dodatku nic nie wiecie! To są książki!
A ta, którą pani ośmiornica raczyła upuścić prosto na mnie, to „Wielka encyklopedia
zwierząt”. Też mi coś! Przestraszyć się siebie! Phi!
– Hmm... – Dimi spróbował zwrócić na siebie uwagę.
– Hmm? – Płastuga zezłościła się jeszcze bardziej.
– Przecież pani nie widzieliśmy, pani płastugo! – tłumaczył poważnym tonem pławikonik.
– O to właśnie chodzi! Nie po to zmieniam ubarwienie, nie po to udaję podłoże, nie po
to martwię się swym wędrującym okiem, żeby mnie potem było widać! Spływajcie stąd!
Ośmiornicy zrobiło się przykro i odpłynęła. Nie chciała już słuchać płastugi ani żadnej
innej żywej istoty. Była smutna, bo następnego dnia miała urodziny. Bardzo jej się książka
spodobała, ale już nigdy nie wróci na statek. Nigdy. Za żadne perły oceanu!
140
33955551
3

Tymczasem wargatki próbowały udobruchać płastugę. Bezskutecznie. Może
dlatego, że ciągle martwiła się o swe wędrujące oko. Płastugi przechodzą bowiem
przeobrażenie. Na początku życia wyglądają jak inne ryby, mają oczy po obu stronach
ciała i pływają brzuchem w dół. Później następuje przemiana. Wyobraźcie sobie, że taka
ryba kładzie się na boku, strona, na której leży, traci kolor i – co najbardziej niezwykłe –
traci także oko. Oko zaczyna się przemieszczać z jednej strony na drugą! Z części „dolnej”
na „górną”. Zagadkowy proces! Zmiany dotykają nas, ale dzieją się także poza nami, a to
potrafi złościć.
– Powinnaś przeprosić ośmiornicę – powiedział pławikonik. Z powagą sunął tam i z
powrotem.
– Za żadne perły oceanu! – żachnęła się płastuga.
– Krzyczałaś na nas wszystkich, ale chciałaś dokuczyć ośmiornicy – rzekł Dimi.
– Żeby wspomnienie o książce zabolało ją tak, jak książka zabolała ciebie – dodał Midi.
Płastuga nie odpowiedziała. Zamknęła wędrujące oko i pogrążyła się w milczeniu.
Milczeli wszyscy. Nikt nie spodziewał się kolejnego gościa, czyli linofryny drzewkowąsej.
Ryba zaczęła od groźby:
– Linofryna drzewkowąsa wszystkich was pokąsa!
Po minucie napiętej ciszy dodała uspokajająco:
– Nikt nie zginie przy linofrynie.
Lubiła układać rymy. Jeszcze bardziej podobały jej się sprzeczności. Wyglądała zresztą
przedziwnie. Była czarną rybą, która świeciła. Z pyszczka wyrastała jej antenka zakończona
światełkiem, a z podbródka zwisały wyrostki przypominające trochę drzewko, korzeń
albo brodę. I też świeciły.
Dimi i Midi pomyśleli, że rybę wprawdzie otacza światło, ale wygląda też złowieszczo,
więc zapytali:
– Czy pani nas zje?
– Rozumie się.
Płastuga otworzyła wędrujące oko, pławikonik zasępił się bardziej niż zwykle, a wargatki
przesunęły się nieznacznie do tyłu.
– Ale dlaczego? – zapytał pławikonik.
– Nie pytaj, kolego.
Linofryna akurat zatrzymała się w wyrwie, która prowadziła do wnętrza statku i odcięła
drogę ucieczki. Płastuga odezwała się jedną z oceanicznych gwar:
– Linofryno, przypluskej sam ino!
– Ino, ino, ino… – Ryba nie mogła znaleźć rymu i... stała się mniej straszna, a bardziej
zamyślona. – Ino, ino, ino...
– Książczyno! – podsunął Dimi.
A Midi zawtórował chytrze:
– Nikt nie zginie przy linofrynie!
– Książczyno? – Linofryna zupełnie zapomniała o tym, że powinna być straszna. Nie znała
słowa „książczyno”, a przecież to doskonały rym do „dziewczyno” czy „leszczyno”.
– Przy książczynie nikt nie zginie? – Pogubiła się zupełnie.
– A tu jest dużo książek! – wtrąciła płastuga mimochodem. – Przebywam w tym miejscu
od dawna, więc wiem. Może chcesz zobaczyć „Wielką encyklopedię zwierząt”?
141
33955551
3

142
33955551
3

Linofryna przyjęła propozycję ze skrywanym entuzjazmem. Płastuga podpłynęła z książką
na grzbiecie, a linofryna rozświetliła się jak choinka, kiedy ją oglądała. Wargatki natomiast
przypomniały sobie o ośmiornicy i opowiedziały pozostałym o swoim pomyśle...
Tamtego dnia świeciło słońce. Przy zatopionym statku trwały przygotowania do przyjęcia,
które miało rozpocząć się wieczorem. Pławikonik popłynął poszukać ośmiornicy. A
kiedy już ją znalazł i gdy przybyła na miejsce, bardzo się zdziwiła. Nie było bowiem
nikogo, a miała nadzieję, że spotka chociaż wargatki. Ryby czekały jednak w środku. Z
niespodzianką.
Ośmiornica wpłynęła do statku. Niepokoiła się, że jest tak ciemno. W tym momencie
zza szafy z książkami wypłynęła linofryna, rozświetliła całe pomieszczenie przystrojone
łańcuchami z wodorostów i zaśpiewała:
– Urodziny, urodziny – lubią wszystkie linofryny.
Wargatki przedstawiły ośmiornicy linofrynę, a linofrynie ośmiornicę. Płastuga wyciągnęła
rozgwiazdę z napisem „Przepraszam”. Pławikonik zbliżył się z okularami zawieszonymi
na ogonku. Ośmiornica założyła je i okazało się, że potrafi czytać.
Zapadała noc. Gdyby jakiś dawny mistrz pędzla zajrzał do statku, mógłby ujrzeć inspirujący
obraz. Płastuga była pulpitem, na którym spoczywała księga. Przed nią znajdowała
się ośmiornica okularnica, a wokół jej ramienia owinął się poważny pławikonik. Dwa
wargatki krzątały się wokół stron księgi, oczyszczając je z niepotrzebnych drobinek. A
linofryna świeciła niczym najlepsza lampa. Słuchano opowieści. Tworzono opowieść.
Nawet jeśli zostanie kiedyś zapomniana.

143
33955551
3

144
33955551
3

W małym gospodarstwie pewna pchła mała
była nad wyraz i straszliwie… przemądrzała.
Uwielbiała dokazywać na lewo i prawo,
choć sama sobie musiała bić brawo.
Psu gospodarza raz w sierść wskoczyła,
rad swych złotych bynajmniej nie kryła:
„Pan pies się myć powinien częściej
i sierść szczotkować o wiele gęściej!”
Wtem pewnej kozie uwagę zwróciła:
„Pani coś bardzo ostatnio utyła!
Ja Pani mówię, niech Pani uważa
lub dietę mleczną prędko rozważa!”
Nie oszczędziła nawet kota w łaty
– uciekał on przed nią co rusz do chaty.
W końcu jednak dowiedział się swego:
„Pan chce mysz złapać? Jeszcze czego!”
Od kury do jajka, od owcy do krowy
– każdy więc słyszał kwieciste przemowy.
Aż dnia pewnego, gdy na psa wskoczyła,
doszła ją z obroży woń bardzo niemiła.

145
33955551
3

A to pies, co się myć zaczął częściej
i swą sierść łapą szczotkować gęściej,
obrożę na szyi miał przeciwpchelną
i swej towarzyszce zgotował śmierć mierną.
A morał z tej bajki jest ważny i powszechnie znany,
więc słuchaj czytelniku z mądrością obeznany.
W towarzystwie będąc, przez grzeczność w swej mowie,
nie pouczaj innych – wyjdzie ci na zdrowie!

146
33955551
3

147
33955551
3

Od pewnego czasu byłem bezsilny, gdy siadałem przy biurku i zabierałem się do pisania.
Mając jednak świadomość, że są to dni po prostu stracone, nie chciałem godzić się na dalszą
bezpłodność. Dlatego przywoływałem na pomoc, co tylko przywołać można – wszystkich
świętych, duchy wieszczów, a nawet moce nieczyste. Nie skutkowało. Doprowadzony do
ostateczności wykręciłem numer pogotowia literackiego.
– Kto nie ma dziś kłopotów? – usłyszałem po wyłuszczeniu sprawy. – Najlepszy dowód, że
wszyscy nasi dyżurni w rozjazdach. Został jedynie Zaczarowany Ołówek.
– Trudno, niech będzie.
Wzięli adres i kazali czekać. Po godzinie usłyszałem pukanie do drzwi.
– Czy to ty wzywałeś pogotowie literackie?
– Tak, proszę dalej.
Nie wierzyłem własnym oczom. To nie był już ten lśniący ołówek, który pamiętałem z
filmu. Zgarbił się, zmalał, miał mocno zdarty czerwony lakier i w dodatku był nierówno
zatemperowany. Ślady dawnej piękności zniknęły zupełnie.
Jakby odgadł moje myśli.
– Zestarzałem się, co? – rzekł smutno. – Tak, to już nie te czasy. Kiedy, będąc u szczytu
sławy, rzuciłem film dla literatury, która zawsze wydawała mi się szlachetniejszą sztuką,
inaczej to sobie wyobrażałem. Dano mi jednak wiele razy do zrozumienia, że mój talent
pisarski jest mierny. Trzy książki, które z trudem udało mi się wydać, przeszły zupełnie
bez echa. Wreszcie złapałem pracę w pogotowiu, no i jakoś ciągnę. Ale do rzeczy – zmienił
ton. – Czego chcesz ode mnie?
– Pomóż mi napisać choć jedno opowiadanie.
– Czy masz na nie jakiś pomysł?
– Gdybym miał, nie wzywałbym cię – westchnąłem na wspomnienie ostatnich tygodni.
– Trudno. Weź kartkę i pozwól prowadzić swoją dłoń. Spróbujemy.

148
33955551
3

Czytałem powstający tekst – wpierw z satysfakcją, ale im bliżej było końca, tym coraz
bardziej znudzony i rozczarowany.
Po skończeniu spojrzał na mnie, oczekując oceny.
– Cóż, jeśli mam być szczery, żałosne.
Biedaczysko skulił się w sobie.
– Masz rację, to bez sensu.
Odprowadziłem go do wyjścia i pożegnaliśmy się w wymownym milczeniu.
Znów mijały dni, a ja siedziałem rozdrażniony, bezskutecznie oczekując natchnienia.
Byłem zły, że usługi pogotowia stoją na tak niskim poziomie. I nagle któregoś dnia ujrzałem
stojącego na brzegu biurka krasnoludka.
– Więc jednak są krasnoludki na świecie! – wykrzyknąłem radośnie.
– Są, są. Tylko dzisiaj mało kto już w nas wierzy. Słyszałem, że masz trudności i przybywam,
żeby ci pomóc.
Zastanowiłem się przez chwilę. Coś tu nie gra. Przecież nikogo tym razem nie wzywałem,
więc skąd on się wziął? I wie o moich kłopotach. Nie mówi, że chce czegoś w zamian. Nie,
nie ufam mu. Zresztą, co taki może wymyślić swoim ptasim móżdżkiem?
Spojrzałem na niego badawczo. Uśmiechnął się, ale był to uśmiech idioty. Nie miałem już
żadnych złudzeń.
– Nie wierzę ci – powiedziałem i prztyczkiem w brzuch strąciłem go z blatu.

149
33955551
3

150
33955551
3

Prawdziwy przyjaciel to skarb. Nie odsunie się od ciebie
nawet w najtrudniejszym momencie życia.
Moim pierwszym przyjaciółkom – moim siostrom
Dawno, dawno temu, kiedy na Ziemi nie było jeszcze ludzi, a wszystko porastała wysoka,
bujna trawa, z dwóch brązowych jaj wykluły się dwa małe dinozaury. Matka, ojciec i
wszyscy sąsiedzi byli zafascynowani nowo narodzonymi bliźniakami. Felek i Antek,
choć byli braćmi, bardzo się od siebie różnili. Każdy gaj, każde drzewo pełne zielonych,
smakowitych liści czy soczystych owoców było Antka. Felek był spokojniejszy od swojego
bliźniaka, a do jego ulubionych zajęć należało gryzmolenie patykiem po ziemi.
Wszystkie małe dinozaury chętniej bawiły się z żywiołowym Antkiem, a jego brata
uważały za dziwoląga. Ten zawsze lubił chwalić się przed bratem, co niesamowitego
odkryli pośród traw z przyjaciółmi lub jak świetnie się bawili w Niebieskim Zagajniku.
Tam przychodziły wszystkie dinozaury w ich wieku – w czasie, gdy dorośli robili zapasy
na zimę lub szykowali popołudniowy posiłek. Tylko Felek zostawał przed ich grotą,
bawiąc się patykiem.
I tym razem Antek przybiegł rozgorączkowany i szybko zaczął opowiadać, nie
podejrzewając tego, co zaraz miało się stać.
– Felek, Felek! Zgadnij, co znaleźliśmy z Kubą tam, na klifie, głęboko pod ziemią! – mówił
podekscytowany, cały czas podskakując.
Drugi z braci leniwie podniósł głowę, nie mając pojęcia, o co może chodzić temu
dinozaurowi. Dociekliwe spojrzenie Antka aż prosiło, aby zapytać, co takiego odkrył ze
swoimi głupimi kolegami. Mimo że nowe znalezisko ani trochę nie interesowało Felka,
postanowił tym razem nie ignorować entuzjazmu brata. Dlatego nie chcąc sprawić mu
przykrości albo nawet go zezłościć, zapytał:
– Co znowu? – I ponownie oddał się swojej ulubionej czynności.
– Kości! Najprawdziwsze kości! Na dodatek na pewno nie należały do dinozaura! –
odpowiedział dumny niczym wielki odkrywca.
Choć Felek zupełnie nie tego się spodziewał, poczuł się zainteresowany tym, co mówił
Antek i odkładając patyk, odezwał się:
– Antek, proszę cię! Widziałeś tu kiedyś inne stworzenia poza nami i tymi ptakami, które
co dzień krążą nad wioską? To muszą być szczątki któregoś z nich.
– A właśnie że nie, Panie Mądraliński. One są większe niż moje – odpowiedział bratu,
czując, że utarł nosa temu maminsynkowi.
Felek, nieco oburzony, postanowił pokazać swojemu bliźniakowi, kto tu jest mądralą,
mówiąc:
– Ty i ci twoi głupi koledzy. W ogóle nie myślicie. Przecież to nie muszą być kości jednego
ptaka, a kilku.
Antek, kiedy tylko usłyszał niemiły komentarz brata, wybuchł jakby rażony ogniem:
– Głupi koledzy?! Czyżby Pan Ważniak był zazdrosny, bo nikt go nie lubi?
Spokojniejszy z dwójki rodzeństwa poczuł ukłucie w sercu i wiedział, ze nie może już
odpuścić:
– Ja zazdrosny?! O co? O to, że chodzisz wszędzie z tymi dinozaurami, że razem się bawicie?!
151
33955551
3

Ja też mam przyjaciela!
Pewny siebie bliźniak zaśmiał
się i odburknął:
– Tak?! Chyba niewidzialnego,
bo nigdy nie zauważyłem, żebyś
z kimś grzebał w tej ziemi.
Felkowi zrobiło się przykro. Ze
łzami w oczach wypalił:
– Wiesz co?! Jak możesz! Jesteś
moim bratem i tak o mnie
mówisz?!
Zaczął się jąkać, jednak zdusił
w sobie nadchodzący płacz i
powiedział:
– Nienawidzę cię! Idź do tych
swoich kolegów, a mnie zostaw
w końcu w spokoju! – I wbiegł
do groty, nie oglądając się za
siebie.
Antek osłupiał. Wiedział, że
Felek czasami wyolbrzymia, że
ma swoje humory, ale tego się
nie spodziewał. „Może warto
go przeprosić” – myślał. Jednak
zaraz pojawiły się w głowie
słowa brata: „Ty i ci twoi głupi
koledzy”. Nie mógł, ot tak,
pogodzić się z nim. Postanowił
poczekać, aż wszystko trochę
się uspokoi i wybrał się z Kubą
i chłopakami do Niebieskiego
Zagajnika, a potem na klif.
Na dworze powoli zaczynało się
ściemniać, choć były to dopiero
ostatnie dni lata. Felek nadal
leżał na swoim posłaniu z liści,
kiedy mama, wróciwszy z pola,
zapytała:
– Nie widziałeś Antka?
Mały dinozaur natychmiast
oprzytomniał. Przecież widział
Kubę godzinę temu. Jego brat
też już powinien być w wiosce.
Coś musiało się stać – tak
152
33955551
3

podpowiadało mu przeczucie. Szybko wstał i wychodząc z groty, powiedział:
– To ja go poszukam. – I zostawił zdezorientowaną mamę samą.
Dobrze wiedział, gdzie może szukać swojego bliźniaka. Kiedy już prawie dotarł na miejsce,
usłyszał dobiegający gdzieś z dołu głos:
– Kuba? Chłopaki? Jesteście już?
Felek podszedł do krawędzi klifu i spojrzał w dół. Zobaczył wtedy zwisającego na
masywnej gałęzi brata, całego umorusanego od piasku.
– Antek, co się stało?
– Braciszku? Co ty tu robisz? – zapytał zaskoczony.
Mama wysłała mnie, żebym ciebie znalazł – wytłumaczył dinozaur.
– Ale przecież jesteś na mnie zły – zdziwił się Antek.
– Jesteś moim bratem. Bliźniakiem. Musiałem ciebie znaleźć. Co się stało? Co ty tam
robisz?
153
33955551
3

– Przyszliśmy z chłopakami obejrzeć te kości, a Kuba zaczął się wygłupiać i przypadkowo
zepchnął mnie z klifu. Na szczęście zdążyłem chwycić się tego konaru. Inaczej spadłbym.
Śmiali się, ale obiecali iść po pomoc, bo bali się, że wyciągając mnie, podzielą mój los.
Widocznie wystawili mnie, a ja wiszę tu od dwóch godzin – mówił z wymalowanym na
twarzy zmęczeniem.
– I widzisz, Antek – prawdziwych przyjaciół poznaje się w biedzie. Podaj łapę, zaraz
wciągnę cię do góry – odpowiedział Felek, uśmiechając się.
Kiedy już obaj byli na klifie i zaczęli iść w stronę groty, Antek nagle stanął i zapytał:
– Ale właściwie… dlaczego mi pomogłeś?
– Rodzina to coś, co mamy najpiękniejsze w życiu. Zwłaszcza rodzeństwo – brat, z którym
mogłem bawić się, gdy byłem mniejszy. Z bratem, który jest moim przyjacielem.
Mały dinozaur zdziwił się. Przytulił jednak brata, bo dzięki niemu zrozumiał, czym tak
naprawdę jest prawdziwa przyjaźń.
Dinozaury tak mają – przyjaźń to miłość i szczęście. Szczęście jest tam, gdzie nas kochają
i wierzą nam.
– Kocham cię, braciszku!
– Ja ciebie też – odparł Antek

154
33955551
3

155
33955551
3

Dawno, dawno temu, w pewnej bardzo ubogiej krainie żył chłopiec o imieniu Michał.
Kiedy był jeszcze bardzo mały, jego rodzice wyruszyli w świat w poszukiwaniu pracy.
Mijały lata, Michał dorastał, a rodzice nadal nie wracali ani też nie dawali choćby
najmniejszego znaku życia. Chłopca wychowywała babcia, która była już tak stara, że
pewnego dnia umarła. Michał został sierotą. Jego kraj niemal opustoszał, ponieważ nie
tylko rodzice chłopca udali się w świat, aby móc zarobić na chleb. Głód zaczął doskwierać
każdemu. Jedynie okrutny król i jego dwór żyli w przepychu. Poddani każdego miesiąca
zmuszani byli do płacenia wysokich podatków, które zapełniały po brzegi królewski
skarbiec.
Juliusz IV był władcą bezwzględnym. Mówiono o nim, że swoją kucharkę wtrącił do lochu
tylko dlatego, iż w roztargnieniu zapomniała przyprawić obiad. Natomiast o głowę skracał
każdego, kto miał odwagę sprzeciwić się jego rozkazom. Pałacowe lochy pełne były tych,
którzy z powodu biedy nie byli w stanie płacić comiesięcznych podatków. Nawet królowa
i księżniczka Julia zniknęły nagle bez słowa. Poddani szemrali między sobą, że opuściły
królestwo, ponieważ nie mogły już patrzeć na okrucieństwo monarchy. Oprócz dworzan
jedyną przyjaciółką Juliusza IV była zła wiedźma, której czary na własnej skórze odczuło
wielu mieszkańców Juljandii.
Kiedy Michał dorósł, postanowił wyruszyć w świat, tak jak uczynili to jego rodzice i wielu
innych mieszkańców krainy. Do pocerowanego worka włożył kawałek suchego chleba i pół
osełki masła. Szedł przed siebie, wsłuchując się w śpiew ptaków, szmer liści poruszanych
wiatrem i równomierne bicie swojego serca. Co pewien czas spoglądał w niebo, jakby tam
szukał drogowskazu do dalszej wędrówki. Mijał góry, łąki, lasy, aż wreszcie poczuł się
tak bardzo zmęczony, że musiał odpocząć. Nagle ujrzał jak w promieniach wiosennego
słońca mieni się staw, a tuż przy jego brzegu rośnie piękny rozłożysty dąb, rzucający cień
dookoła.
– Usiądę pod tym dębem i zjem to, co niosę w worku, a potem przyjdzie mi umrzeć –
pomyślał Michał i powłócząc nogami, udał się w stronę drzewa.
W pewnym momencie Michał dostrzegł, że woda w stawie lekko zafalowała. Pomyślał,
że to zapewne wiatr poruszył taflą wody. Zanurzył twardy chleb w roztopionym przez
słońce maśle i gdy zamierzał już zapełnić ściśnięty przez głód żołądek, usłyszał:
– Od trzech dni nic nie jadłam. Jeżeli podzielisz się ze mną, obiecuję, że już nigdy nie
będziesz głodny.
Michał zaczął rozglądać się wokół w poszukiwaniu właścicielki tego pięknego głosu, lecz
nikogo nie dostrzegł. Uznał więc, że to przemęczenie i głód sprawiły, iż zmysły płatają mu
figla. Jednak w momencie, kiedy jego dłoń z chlebem ponownie powędrowała w kierunku
ust, ktoś ponowił swoją prośbę.
– Michale, w królestwie Juliusza IV głód cierpią nie tylko ludzie. My, zwierzęta, również
go odczuwamy. Proszę, daj mi choć kilka okruszków z twojego chleba…
Wtem Michał spojrzał w kierunku stawu. Tuż przy brzegu ujrzał pięknego srebrnego
karpia. W pierwszej chwili pomyślał, że gdyby go zabił, wówczas choć raz w swoim
życiu najadłby się do syta. Kiedy już zaczął rozglądać się w poszukiwaniu kamienia, ryba
ponownie przemówiła ludzkim głosem:
– Wiem, co chcesz uczynić, ale proszę, nie zabijaj mnie. Jeśli zachowasz mnie przy życiu,
obiecuję, że pomogę ci przywrócić w naszej krainie pokój i dostatek. Juljandia znów
156
33955551
3

będzie taka jak niegdyś.
– Jak niby chcesz tego dokonać? –
zapytał Michał. Zmieszał się nieco
na słowa karpia, który wyraźnie
odgadł jego myśli. – Przecież jesteś
tylko zwykłą rybą. Aby pokonać
Juliusza IV i jego sprzymierzeńców
musiałbym chyba zebrać całe wojsko
świata.
Karp podpłynął tak blisko brzegu,
że tylko jego ogon zanurzony był w
wodzie, a reszta ciała spoczywała
na piasku. Michał wstał, podszedł
do ryby i ukląkł na ziemi, aby móc
lepiej przyjrzeć się tej dziwnej istocie.
Było w niej coś tajemniczego. Michał
wiedział już, że nie jest to zwyczajna
ryba. Z jej oczu bił ogromny smutek.
– Jestem córką Juliusza IV –
powiedział karp. – Zła czarownica na
rozkaz mojego ojca zamieniła mnie w
rybę. W tej postaci żyję już od wielu
lat i z każdym dniem tracę nadzieję,
że kiedyś znów stanę się człowiekiem.
Tęsknię za swoimi długimi i jasnymi
włosami. Moje łuski są piękne, ale to
nie to samo.
– Jesteś córką króla?! – wykrzyknął
Michał, nie mogąc dać wiary słowom
karpia.
– Widzisz tę sarnę biegającą na skraju
lasu? – zapytała ryba.
Michał odwrócił głowę i spojrzał w
kierunku linii drzew, wzdłuż której
biegało zwierzę, a na jego głowie
widniała złota korona.
– To moja matka. Ją też okrutna
wiedźma zamieniła w zwierzę.
– Z rozkazu twojego ojca? – zapytał
Michał, chcąc się upewnić. Dotąd nie
wiedział, że takie rzeczy mogły dziać
się w Juljandii.
– Tak – odpowiedziała ryba, a po
chwili dodała: – Podobnie jak
157
33955551
3

wszystkich, którzy ośmielili się sprzeciwić jego rozkazom, opuszczając Juljandię w
poszukiwaniu pracy.
Widząc, jak złość wzbiera w Michale, karp wycofał się do wody. Księżniczka zamieniona
w rybę doskonale wiedziała, jakie myśli krążą teraz w jego głowie. Czuła, że właśnie
przypomniał sobie o rodzicach, którzy opuszczając Juljandię, już nigdy do niej nie
powrócili.
– Moi rodzice… – szepnął. – On zabił moich rodziców!
– Michale, nie zabił. Oni nadal żyją, tylko w innym ciele.
– Dla mnie to bez różnicy! – Michał wstał i zaczął nerwowo chodzić wzdłuż brzegu stawu.
Złość sprawiła, że przestał czuć głód. Nagle przystanął i rzucił w stronę karpia: – Kim są
teraz moi rodzice?
– Twój ojciec przybrał skórę wilka, a matka została zamieniona w owcę.
– Nieźle to sobie obmyślił! Wszyscy doskonale wiedzą, że wilki pożerają owce!
Karp nic nie odpowiedział, tylko tęsknie spojrzał w kierunku worka z resztkami chleba.
Wtedy Michał przypomniał sobie o prośbie ryby. Wrzucił więc suchy chleb do wody, który
pod jej wpływem robił się coraz bardziej miękki, tak że ryba bez trudu mogła zaspokoić
swój głód.
– Nie zaszkodzi ci? – zapytał Michał, widząc jak karp łapczywie pochłania mokry chleb.
– Pamiętaj, że ja nie jestem zwykłym karpiem. Bez względu na to, kim jesteśmy: ludźmi
czy zwierzętami, cierpimy głód w taki sam sposób i wtedy nie jest ważne, co jemy – byleby
tylko zapełnić żołądek.
Dopiero teraz dotarło do Michała, jak wiele jedzenia marnuje się na dworze Juliusza IV,
podczas gdy jego poddani przymierają głodem.
– Dziękuję ci, Michale. Jesteś dobrym człowiekiem – powiedział karp wyraźnie zadowolony.
W głosie ryby Michał wyczuł nadzieję, że teraz może być już tylko lepiej i że to on sprawi,
iż Juljandia na powrót stanie się szczęśliwą krainą, tak jak było to za życia jego przodków,
jeszcze przed panowaniem Juliusza IV.
– A teraz posłuchaj mnie uważnie – zaczęła ryba, podpływając do brzegu. – Widzisz tamtą
górę?
Kiedy Michał spojrzał we wskazanym kierunku, karp ciągnął dalej:
– Za tą górą stoi pałac cały wysadzany diamentami. Mieszka w nim dobra wróżka Hiacynta.
To siostra mojej matki. W jej pałacu wszyscy są szczęśliwi. Idź do niej, a ona powie ci, co
masz zrobić, aby pokonać mojego ojca.
– Wróżka powie mi, jak mam zgromadzić armię wojska przeciwko twojemu ojcu?
Jednak karp nie odpowiedział. Michał zrozumiał, że już niczego więcej nie dowie się od
ryby, która tak naprawdę była księżniczką Julią. Udał się więc do pałacu wróżki Hiacynty.
Było tak, jak mówiła księżniczka. Pałac od fundamentów aż po samą wieżę wysadzany
był diamentami, a poddani Hiacynty tryskali szczęściem. Wokół słychać było ich radosny
śmiech. Kiedy strażnik usłyszał, z kim ma do czynienia, w podskokach zaprowadził
Michała przed oblicze swojej Pani. Wyglądało to tak, jak gdyby czekano tutaj na niego od
bardzo dawna.
– Spodziewałam się ciebie, Michale – powiedziała wróżka Hiacynta. – Wiedziałam, że
kiedyś staniesz w progach mojego pałacu.
– Pani… – zaczął Michał, skłaniając głowę przed wróżką w geście szacunku.
158
33955551
3

Jej postać budziła respekt, choć z twarzy biła serdeczność.
– Gdyby nie księżniczka, z pewnością byłbym już daleko poza granicami Juljandii. To ona
mnie zatrzymała...
– Mój chłopcze, nie zdążyłbyś ich przekroczyć. Wiedźma i Juliusz wszędzie mają swoich
szpiegów i łapią każdego, kto poważy się złamać zakaz i opuścić królestwo. Być może w
tej chwili dołączałbyś do swoich rodziców.
Na wspomnienie matki i ojca zamienionych w zwierzęta w Michale znów wezbrała złość.
Postanowił, że zrobi wszystko, aby przywrócić im ludzką postać.
– Michale, jest jeden sposób, żeby pokonać króla – powiedziała wróżka, jednocześnie
przechadzając się po swojej komnacie.
– Pomożesz mi, pani, zgromadzić wojsko, bym mógł pokonać Juliusza IV?
– Nie, Michale. Wojna to złe rozwiązanie. Królestwa nie powinny toczyć ze sobą walk
zbrojnych. Ginie wtedy zbyt wielu ludzi i jedyne, co pozostaje to nienawiść.
– W takim razie jak mam pokonać Juliusza IV?
– Jest jedna rzecz, której mój szwagier boi się najbardziej.
– Cóż to takiego, wróżko Hiacynto? Powiedz mi, proszę. – Michał padł do stóp Pani z
Diamentowego Pałacu.
– Juliusz IV opuści królestwo tylko wtedy, gdy jego poddani będą szczęśliwi. Jedynie
radosny śmiech jest w stanie wygnać króla z Juljandii.
Kiedy Michał próbował tłumaczyć wróżce Hiacyncie, że to, czego od niego żąda, jest
niemożliwe do spełnienia – bo przecież mieszkańcy Juljandii już dawno zapomnieli, co
znaczy być szczęśliwym – wówczas czarodziejka wyjęła z diamentowej szkatułki pierścień,
który był także wysadzany maleńkimi diamentami.
– Ten pierścień sprawi, że Juljandia znów stanie się krainą szczęścia. Dopóki będziesz nosił
go przy sobie, nic złego się nie stanie. Lecz pamiętaj – nie wolno ci go zgubić ani pozwolić
skraść. Gdyby tak się stało, Juljandię już na zawsze okryje mrok, a jej mieszkańcy będą
umierać z głodu i rozpaczy.
Michał wiedział, jak wielka odpowiedzialność na nim ciąży. Jednak postanowił
zaryzykować – nie tylko dlatego, że go o to poproszono. Chciał znów przytulić się do
swojej mamy, uściskać dłoń ojcu i sąsiadom. Pragnął też ponownie ujrzeć swoich kolegów,
z którymi bawił się, będąc jeszcze małym chłopcem. W drodze powrotnej Michał nie
zapomniał wrócić nad staw. Księżniczka zaklęta w karpia czekała tam na niego, podobnie
jak inne zwierzęta, które opuściły swoje kryjówki i stały teraz na skraju lasu, dodając
odwagi Michałowi. One wiedziały, że tylko od niego zależy to, czy kiedykolwiek wrócą
do ludzkiej postaci.
Nie było łatwo Michałowi przekonać tych, którzy pozostali jeszcze w Juljandii, a których
zła czarownica nie zdążyła zamienić w zwierzęta, że jedyną bronią przeciwko okrutnemu
królowi jest szczęście jego poddanych. Strach o własne życie był znacznie silniejszy niż
pragnienie wydostania się spod władzy Juliusza IV. Jedynie miejscowy młynarz podzielał
jego zdanie i służył mu pomocą.
Kiedy Michał myślał, że już wszystko stracone, do głowy wpadł mu pewien pomysł.
Michał postanowił, że będzie walczył z królem choćby sam, a gdy inni zobaczą, że jego
wysiłki przynoszą oczekiwany skutek, z pewnością do niego dołączą.
Michał z zawodu był piekarzem, lecz z powodu nieurodzaju i braku mąki przestał w
159
33955551
3

końcu wypiekać chleb. Tak więc pierwsze, co zrobił, to zasadził pszenicę na swoim polu
i z zapartym tchem obserwował jak rośnie. Magiczny pierścień wróżki Hiacynty sprawił,
że zboże rosło szybciej. Michał pracował w pocie czoła, rozgrzewając piec do czerwoności.
Sąsiedzi przyglądali się temu pełni obaw, ale też i podziwu. Młody piekarz wciąż pamiętał,
aby nie zgubić przypadkiem pierścienia. Chronił go niczym najcenniejszy skarb. Wiatr
roznosił aromatyczny zapach pieczonego chleba po całej Juljandii. Olbrzymie bochny
wędrowały z rąk do rąk. Na twarzach mieszkańców krainy zaczynał powoli gościć uśmiech.
Ich dzieci nie chodziły już głodne, a oni sami nie kładli się spać z pustymi żołądkami.
Wieść o piekarzu, który wbrew rozkazowi króla zaspokaja głód jego poddanych, dotarła w
końcu na dwór królewski. Gniew Juliusza IV odbijał się echem po całej krainie. Jednak na
wszelkie działania z jego strony było już za późno. Bo oto kowal otworzył kuźnię, krawiec
swoją szwalnię, młynarz zaczął wyrabiać mąkę, a mleczarz otworzył własną mleczarnię.
Rolnicy jęli uprawiać pole i coraz więcej mieszkańców znajdowało pracę.
Kiedy król wysłał swoich dworzan, aby zaprowadzili w Juljandii porządek i ukarali
winnych, jego żołnierze nie byli w stanie wykonać rozkazu i wkrótce sami przyłączali
się do tej radosnej wrzawy. Ci, którzy jeszcze tak niedawno ślepo ufali Juliuszowi IV,
teraz pozbywali się broni i z wrogów stawali się przyjaciółmi tych, których niegdyś
prześladowali. Tak więc król pozostał sam w swojej nienawiści. Nawet zła wiedźma go

160
33955551
3

opuściła, cofając swoje czary. Ludzie zamienieni przez nią w zwierzęta wracali do swoich
domów i rodzin. W Juljandii zapanowało szczęście i niczym niezmącona radość.
Piekarz Michał odzyskał rodziców, a potem poślubił księżniczkę Julię. Żona Michała w
niczym nie przypominała swojego okrutnego ojca, który w ciszy i zapomnieniu opuścił
Juljandię. Nikt nie wiedział, co się z nim stało i dokąd się udał. Nagle słuch o nim zaginął.
Od tej chwili Juljandia miała nowego króla. Został nim niepozorny, lecz odważny piekarz,
dzięki któremu w krainie znów zapanowało szczęście. Michał I zamieszkał w pałacu wraz
ze swoją żoną i jej matką, a wróżka Hiacynta odwiedzała ich każdego miesiąca, obsypując
diamentowymi prezentami.

161
33955551
3

162
33955551
3

Czerwony Kapturek szedł sobie przez las. Właściwie dziewczynka miała na imię Ania,
ale na potrzeby bajki nazwano ją Czerwonym Kapturkiem. Taki pseudonim artystyczny.
Ania zmierzała do chorej Babci, która mieszkała sama w drewnianej chatce. Niosła jej w
koszyczku różne smakowitości. Przechodziła właśnie obok starej sosny – w tym miejscu na
leśną ścieżkę tradycyjnie wyskakiwał Wilk. Ania rozejrzała się dookoła. Wilk najwyraźniej
się spóźniał. To czasem mu się zdarzało, ale spóźnienie nigdy nie przekraczało piętnastu
minut. Postanowiła poczekać, bo i tak nie było innego wyjścia. Czekała kwadrans, potem
drugi i trzeci, a Wilk nadal się nie zjawiał. Zniecierpliwiona zaczęła podjadać smakołyki z
koszyka. Zjadła ciasteczko maślane, potem owsiane, następnie kawałek czekolady, popiła
sokiem z malin i w ten sposób znowu upłynęło trochę czasu, aż wreszcie pojawił się…
– Dzień dobry, panie Gajowy. – Dziewczynka dygnęła na widok dobrze znanej postaci.
– Dzień dobry, Czerwony Kapturku. – Gajowy bardzo się zdziwił na jej widok. – Czyżbym
przybył za wcześnie?
– Jest pan punktualny. To mnie już dawno nie powinno tutaj być, ale cały czas czekam na
Wilka.
– Wilk jeszcze się nie zjawił? – Gajowy zmarszczył brwi. – Dziwne. Nigdy się tak nie
spóźniał.
– Może jest chory – zmartwiła się Ania.
– Wilk nie choruje. Od chorowania jest Babcia – przypomniał Gajowy.

– No to gdzie on się podziewa? Nie mógł przecież zgubić się w lesie. To jego dom.
– Możliwe, że coś mu się pomyliło i poszedł od razu do Babci. Wilk ostatnio dziwnie się
zachowywał.
Czerwony Kapturek i Gajowy udali się do chatki Babci i zastali ją tam samą, zniecierpliwioną
oczekiwaniem na Wilka.
– Nie ma Wilka? – Babcia pokręciła głową. – To jak my teraz dokończymy bajkę?
– A może będziemy udawać, że Gajowy już nas uwolnił? – zaproponowała nieśmiało Ania.
– Nic z tego – zaprotestował kategorycznie Gajowy. – Nie możemy oszukiwać dzieci.
163
33955551
3

Chodźmy lepiej do Autora. Niech on coś wymyśli.
Autor wysłuchał całej trójki, zamyślił się, a potem powiedział:
– Obawiam się, że Wilk obraził się na nas.
– A to niby o co? – zapytała Babcia.
– Ostatnimi czasy Wilk zachowywał się dziwnie.
– Też to zauważyłem! – podchwycił Gajowy.
– Wczoraj Wilk przyszedł do mnie – kontynuował Autor – i powiedział, że ma już dosyć
tej pracy. Opowiadał, że znudziło mu się zjadanie Babci, bo jest stara i koścista…
– O, wypraszam sobie! – przerwała Babcia. – Wcale nie jestem taka stara. Po prostu
odgrywam Babcię. Koścista też nie jestem, tylko dbam o linię.
– Proszę nie przerywać Autorowi. – Gajowy chrząknął głośno.
– Mówił też – ciągnął dalej Autor – że nie ma już ochoty zjadać Czerwonego Kapturka,
bo to sympatyczna dziewczynka. Chętnie za to zjadłby zawartość jej koszyczka, ale Ania
nigdy nie chce się z nim podzielić…
– Jak mogę się dzielić smakołykami przeznaczonymi dla Babci? – zaprotestowała
dziewczynka.
– Prosiłem, żeby nie przerywać Autorowi! – Gajowy chrząknął dwa razy.
– No i wreszcie – kończył Autor – Wilk skarżył się, że Gajowy zawsze na niego napada…
– Przecież taka moja rola! – Tym razem nie wytrzymał Gajowy. – Poza tym to wszystko
dzieje się na niby. Ja przecież nawet nie umiem strzelać.
– Nie przerywaj Autorowi! – krzyknęły na niego Czerwony Kapturek i Babcia.
Tymczasem Autor przeszedł do podsumowania:
– Wilk prosił, żebym zmienił scenariusz bajki. Mówił, że dzięki temu wszyscy przestaną
postrzegać go jako tego niedobrego. Odpowiedziałem mu, że raz napisanej bajki nie
można już zmieniać. Odszedł niepocieszony i obawiam się, że postanowił uciec z naszej
bajki.
– I co teraz? – zapytała cała trójka.
– Nie mam pojęcia. – Autor rozłożył ręce. – Bez Wilka nie ma bajki.

Czerwony Kapturek, Babcia i Gajowy wrócili do chatki i zastanawiali się, co dalej robić.
Niczego nie wymyślili, zjedli za to resztę smakołyków z koszyczka Czerwonego Kapturka.
Zapadał już zmrok, kiedy usłyszeli pukanie do drzwi. Sądząc, że to Wilk, poderwali się,
żeby je otworzyć. W drzwiach stała Królewna Śnieżka. Babcia i Gajowy byli rozczarowani,
że to nie Wilk – tylko Ania ucieszyła się, widząc swoją dobrą przyjaciółkę. Obie dziewczyny
znały się od dawna i często spotykały się poza swoimi bajkami. Królewna Śnieżka naprawdę
miała na imię Malwina, a pseudonimu artystycznego – podobnie jak Czerwony Kapturek
164
33955551
3

– używała na potrzeby swojej bajki.
– Witaj, Malwino! – przywitała ją Ania.
Malwina nie była w dobrym humorze. Wyglądała na bardzo zdenerwowaną.
– Dobrze, że widzę całą trójkę. Możecie mi wytłumaczyć, co wasz Wilk robi w mojej bajce?
– Nasz Wilk jest w twojej bajce?! – wykrzyknął Gajowy. – Od rana go szukamy.
– A ja od rana nie mogę realizować swojej bajki! – Malwina tupnęła nogą. – Wilk
przyszedł rano do naszej chatki, położył się przy piecu i oświadczył, że nigdzie się nie
ruszy. Krasnoludki wystraszyły się i uciekły do lasu.
– Niezłego narobił bigosu – westchnęła Babcia. – Zaburzył dwie bajki jednocześnie.
– Tak mi przykro… – Ania załamała ręce. – Pójdziemy do Wilka i namówimy go, żeby
wrócił.
Cała czwórka pośpieszyła do domu Śnieżki. Rzeczywiście – w izbie, przy piecu, leżał Wilk
zwinięty w kłębek. Ogonem nakrył sobie pysk.
– Wilku, proszę natychmiast wrócić do naszej bajki! – rozkazał Gajowy. – Nie możemy
normalnie pracować. Nie wolno tak sobie wychodzić z bajki.
– W dodatku zrobiłeś zamieszanie w innej bajce – odezwała się Babcia. – Wystraszyłeś
krasnoludki i zdenerwowałeś Śnieżkę.
Ania podeszła do Wilka i zapytała:
– Co ci jest?
– Co mi jest? – Wilk podniósł głowę. – Mam dosyć swojej niewdzięcznej roli. Przez nią
czuję się taki samotny i nielubiany. Wszyscy uważają mnie za złego, za przestępcę. Nikt
nie chce ze mną rozmawiać, zwierzęta i ludzie unikają mnie. Wszystkim się wydaje, że
165
33955551
3

ja tylko czekam, żeby schrupać Babcię i Czerwonego Kapturka, a to nieprawda. Babcia
wcale mi nie smakuje, bo jest koścista i żylasta…
– Wypraszam sobie – oburzyła się Babcia. – Staram się dbać o linię. Jeśli ci nie smakuję, to
twój problem, poza tym po mnie poprawiasz sobie smak Czerwonym Kapturkiem.
Wilk podniósł się z podłogi.
– Czerwony Kapturek też dba o linię, a ja najchętniej zjadłbym smakołyki, które ma w
koszyku i które tak pięknie pachną… – Znowu przysiadł i spuścił głowę. – Wszyscy na
mnie psy wieszają, a nikt nie docenia mojej roli – żalił się. – Muszę was połykać, uważając,
żeby się nie zakrztusić, potem rozpychacie się w moim brzuchu, aż dostaję wzdęć. A na
końcu przychodzi Gajowy i strzela do mnie.
– Przecież wiesz, że strzelam ślepymi nabojami – odezwał się Gajowy, który poczuł się
trochę winny. – Ja w ogóle nie umiem strzelać.
Ania pogłaskała Wilka po łbie i zapytała:
– Co mamy zrobić, żebyś poczuł się lepiej?
– Zobaczcie we mnie kogoś więcej niż drapieżnika – odpowiedział Wilk. – Odgrywamy
swoje role, a potem każde idzie w swoją stronę. Spotkajmy się kiedyś po bajce, zjedzmy
coś razem, porozmawiajmy. Jeśli inni zobaczą, że Czerwony Kapturek, Babcia i Gajowy
przyjaźnią się z Wilkiem i nie boją się usiąść z nim przy jednym stole, wtedy będą mnie
lepiej traktować.
– Nigdy o tym nie pomyślałem – westchnął Gajowy – a chętnie spotkałbym się przy kawce
i czymś słodkim.
– Ja zamiast słodkiego wolałabym sałatkę – powiedziała Babcia, która dbała o linię – ale
też chętnie spotkałabym się towarzysko.
– A ja po prostu chciałabym się spotkać i porozmawiać o czymś innym niż nasza bajka.
I wszystko mi jedno, co podano by do stołu. W dobrym towarzystwie każda potrawa
smakuje – oświadczyła Ania, która wcale nie dbała o linię. Po prostu mogła jeść wszystko
i nie tyła.
Malwina, która przysłuchiwała się rozmowie, zaczęła się zastanawiać, czy i ona nie
powinna porozmawiać z bohaterami bajki, w której występuje, a szczególnie ze Złą
Królową. W zasadzie to ona wcale nie była zła, tylko za bardzo przejmowała się swoim
wyglądem. Uważała, że wszyscy dookoła życzą jej, żeby się jak najszybciej zestarzała.
Tymczasem Ania wpadła na pomysł.
– Chodźmy wszyscy na Starą Polanę – zaproponowała. – To centrum lasu i zawsze jest
tam wiele zwierząt i ludzi z innych bajek. Usiądźmy sobie w jakimś lokalu, zjedzmy lody,
napijmy się czegoś i porozmawiajmy. Niech nas zobaczą i przekonają się, że Wilk nie jest
zły i można się z nim przyjaźnić.
– Świetny pomysł! – Babcia klasnęła w ręce.
– A jak ktoś coś powie na Wilka, to powącha prochu z mojej strzelby! – zagrzmiał Gajowy.
– Przecież strzelba jest na ślepie naboje, a poza tym i tak nie umiesz strzelać. – Babcia
zaśmiała się.
– No to przynajmniej postraszę strzelbą. – Gajowy nie dawał za wygraną.
– I jak, Wilku? Idziesz z nami? – zapytała Ania.
– Naprawdę chcecie to zrobić? – zapytał Wilk, a gdy cała trójka potwierdziła, od razu się
rozchmurzył.
166
33955551
3

Ania zaproponowała Malwinie, żeby zabrała się z nimi, ale ta grzecznie odmówiła.
– Poszukam krasnoludków, a potem przygotujemy przyjęcie i zaprosimy Złą Królową –
powiedziała. – I Księcia – dodała, uśmiechając się.
Tak więc Czerwony Kapturek, Wilk, Babcia i Gajowy udali się na Starą Polanę, usiedli
przy stolikach i zamówili lody oraz lemoniadę. Zwierzęta i ludzie z innych bajek początkowo spoglądali ze zdziwieniem na Wilka zajadającego lody, żartującego z Babcią, z
Czerwonym Kapturkiem i przybijającego piątkę z Gajowym. Po kilku chwilach przestało
ich to dziwić, a wielu nawet pozdrawiało Wilka.
Od tej pory czwórka bajkowych bohaterów bardzo się zaprzyjaźniła i spotykała się codziennie na Starej Polanie. Wilkowi nikt już nie dokuczał. Zyskał wielu nowych przyjaciół
i przestał czuć się samotny.

167
33955551
3

168
33955551
3

Moim przyjaciółkom – Ani i Anitce Janus
Pewnego ranka promienie słońca wdarły się przez okna w klasie i zalały jej wnętrze
swoim cudownym blaskiem. Były to bardzo psotne promienie. Lubiły namawiać aniołki
do złych uczynków.
– Poszukajmy jakiegoś aniołka, który nas posłucha i zrobi tak, jak mu podpowiemy –
szeptały między sobą.
– Ooo, wybierzmy Angelusa! – zapiszczał z radości najjaśniejszy promyk i wskazał swoim
długim palcem na aniołka z burzą złocistych loków na głowie.
Angelus spał w najlepsze na blacie szkolnej ławki z głową położoną na rękach.
– Obudź się, Angelusie! – szepnęły mu do ucha.
Aniołek leniwie otworzył oczy i rozejrzał się dookoła. Z początku nie zobaczył nikogo
oprócz aniołków, które z zainteresowaniem słuchały lekcji profesora Wiselusa.
– Och, chyba mi się wydawało – rzekł sam do siebie i głośno ziewnął, a potem z powrotem
przymknął powieki.
– Nie wydawało ci się. To my szeptałyśmy ci do ucha – powiedziały promienie.
– Czego chcecie, promyki? – zapytał Angelus, przecierając oczy piąstkami.
– Chciałyśmy ci tylko powiedzieć, żebyś nie marnował pięknego dnia na siedzenie w
szkole. Wymknij się ukradkiem na przerwie i podążaj za nami, a pokażemy ci cudowne
rzeczy – takie, których jeszcze w życiu nie widziałeś – odpowiedziały.
Aniołek posłuchał promieni i na najbliższej przerwie wymknął się niespostrzeżenie.
Ruszył za promykami, by odkrywać cudowne rzeczy – takie, których jeszcze w życiu nie
widział. Najpierw napotkali młodego pegaza, konika ze skrzydłami.
– Angelusie, poproś pegaza o jazdę na grzbiecie i obiecaj mu, że jakoś się odwdzięczysz –
szepnęły promienie.
Tak też Angelus uczynił. A jaki był rad, kiedy pegaz zgodził się, aby aniołek usiadł mu na
grzbiecie i ruszyli razem zwiedzać Królestwo Niebieskie!
– Och, jak cudownie! Och, jeszcze nigdy nie leciałem z taką prędkością! – krzyczał z
zachwytu Angelus.
– Mógłbyś mi wyszczotkować grzywę i zapleść mój ogon w warkocz? – zapytał pegaz,
kiedy wylądowali.
– Powiedz pegazowi, że nie masz czasu – szepnęły psotne promyki i zachichotały cicho.
Angelus znowu posłuchał i zwrócił się do pegaza w tych oto słowach:
– Nie mam czasu, drogi pegazie. Zrobię to innym razem. – Nie zdając sobie sprawy, że
właśnie kogoś zranił, aniołek pobiegł za promykami.
Minęła chwila, a Angelus spotkał na swojej drodze młodego gołębia, który siedział na
gałęzi oliwkowego drzewa i gruchał.
– Co robisz, gołąbku? – zapytał z ciekawością aniołek.
– Grucham sobie. Tato mi mówił, że aby zostać prawdziwym gołębiem, muszę ćwiczyć
gruchanie.
Wtem złośliwe promyki rzekły szeptem do Angelusa:
– Poproś gołębia o dostarczenie twojego listu do przyjaciela, a w zamian przyniesiesz mu
zeszyt z nutkami do nauki gruchania.
Aniołek zrobił tak, jak mu kazano. Gołąbek chętnie zgodził się na wymianę przysług.
169
33955551
3

Angelus szybko napisał krótką notkę i podał list ptaszkowi. Kiedy gołąbek wykonał
zadanie, wrócił do Angelusa, lecz aniołek gdzieś się ulotnił. Ptaszkowi zrobiło się strasznie
przykro i cicho zapłakał.
W tym czasie Angelus ruszył brzegiem rzeki i dotarł do kamiennego mostu, przerzuconego
nad wodą. Spotkał przy nim aniołka – wędkarza, który łowił ryby.
– Mogę popatrzeć? – spytał Angelus.
Wędkarz się zgodził, a wtedy promyki znowu namówiły aniołka do psoty.
– Angelusie, poproś wędkarza o złowienie rybki i przyrzeknij, że pomożesz mu nieść cały
sprzęt wędkarski do domu.
Wędkarz – szczęśliwy, że Angelus pomoże mu nieść ciężkie rzeczy – rzekł z radością:
– Nie zdążysz policzyć do dziesięciu, a najpiękniejsza rybka stanie się atrakcją twojego
akwarium.
Zanim aniołek zdołał to uczynić, został właścicielem najcudowniejszej w Niebie rybki.
– Weź rybkę i bierz nogi za pas! – krzyknęły promyki.
– Hej, czekaj! – zawołał za nim wędkarz, kiedy Angelus wyrwał rybkę z jego dłoni i zaczął
uciekać.
– Hip, hip, hurra! – krzyczały rozradowane promyki. – Angelusie, jesteś naszym
przyjacielem!
Aniołek był rad z tego, że promyki były jego przyjaciółmi i wierzył skrycie, że nigdy go
nie opuszczą. Dzień był bardzo długi i Angelus zdążył zranić wiele boskich stworzeń, nie
wiedząc, co naprawdę czyni. Nadeszła jednak gwieździsta noc i czar przyjaźni prysł.
Angelus poczuł się oszukany. Co gorsza, nikt nie chciał z nim rozmawiać ani się bawić.
170
33955551
3

171
33955551
3

Każda napotkana istota odwracała się do niego plecami. Zła opinia o aniołku rozeszła się
błyskawicznie.
Angelus zawędrował nad brzeg rzeki. Czuł się bardzo samotny. Nawet rybka, którą złowił
dla niego wędkarz, z powrotem wskoczyła do wody. Aniołek gorzko zapłakał.
W końcu jego płacz przyciągnął czyjąś uwagę. Na imię mu było Virtus i również był
aniołkiem.
– Czemu płaczesz? – zapytał z troską Virtus, zatrzymując się nad rzeką.
Angelus spojrzał na Virtusa spomiędzy palców.
– Pewnie już o mnie słyszałeś, jestem bardzo niegrzecznym aniołkiem – powiedział mu ze
smutkiem Angelus. – Wyrządziłem wiele krzywd i już nikt mnie nie lubi.
– Nie załamuj się, aniołku – pocieszył go Virtus. – Zawsze jest szansa na poprawę. Obiecuję,
że jutro naprawimy razem wszystkie szkody.
Następnego ranka niebo było zachmurzone. Promyki słoneczne nie wychyliły się zza
ciemnych chmur. Angelus, w towarzystwie Virtusa, obszedł Królestwo Niebieskie i
przeprosił każdą boską istotę, którą zranił. Małemu pegazowi wyczesał grzywę i zaplótł
ogon w warkocz, młodemu gołębiowi przyniósł zeszyt z nutkami do nauki gruchania, a
aniołkowi, który był wędkarzem, pomógł nieść sprzęt do łowienia.
– Uff! – westchnął Angelus po ciężkim dniu i opadł ze zmęczenia na swoją chmurkę. –
Najważniejsze, że czuję się teraz lepiej i żadne przewinienie nie ciąży mi na duszy – rzekł
do Virtusa, leżącego niedaleko niego.
– Widzisz, mówiłem ci, że naprawimy twoje błędy i że każdy chętnie przyjmie przeprosiny
– powiedział mu Virtus. – Wiselus zawsze mi powtarzał, że nie ma złych aniołków, tylko
są aniołki słabsze i łatwo je przekonać do czynienia zła.
– A ty jesteś słaby jak ja? – zapytał Angelus z ciekawością.
– Każdy z nas ma słabość do czegoś – odpowiedział mu Virtus mądrze. – Ja na przykład
mam słabość do słodyczy.
Oboje zanieśli się gromkim śmiechem. Angelus cieszył się, że w końcu znalazł
prawdziwego przyjaciela, towarzysza zabaw i kogoś, kto odtąd siedział z nim w szkolnej
ławce i tłumaczył trudne zadania. I co najważniejsze – psotne promyki nigdy już nie
zdołały namówić go do złych uczynków.

172
33955551
3

173
33955551
3

Za siedmioma górami i lasami, przy domku z czerwonej cegły, stał sobie mały kurnik,
w którym mieszkała kurza rodzina. Życie kury miały spokojne i radosne, ponieważ o
wszystko dbał gospodarz, przynosząc im codziennie zboże. One sobie tylko chodziły i
skubały robaki z ziemi.
Po pewnym czasie wróbelki przyniosły złe wieści:
– Tam w lesie, niedaleko, gdzie nie świeci już słoneczko, lisia mafia się zebrała i szuka
miejsca do żerowania!
Nagle strach ogarnął kurnik, a wszyscy jego mieszkańcy zaczęli skakać i fruwać,
rozrzucając całe zboże.
– O mój Boże, nikt już nam nie pomoże! – wydarła się jedna kura.
– Już mogę się żegnać z życiem, choć niedawno byłam młodym kurczęciem! – wykrzyczała
następna.
Wtedy usłyszały głośne szczekanie przed kurnikiem. Najpierw wystraszone nie wiedziały,
co robić, ale szybko sobie przypomniały, że to ich dobry przyjaciel z podwórka – Kajtek,
mały kundelek.
– Co się dzieje kury piękne, bo wrzeszczycie jak najęte? – zapytał piesek.

– Lisy w lesie się panoszą i swoje zęby na nas ostrzą! – odpowiedziały chórem.
– O, niedoczekanie! Nie bójcie się, nic wam się nie stanie! – rzekł pewnie Kajtek.
Kury popatrzyły na siebie przez chwilę. Po sekundzie ciszy całe podwórko ogarnęło głośne
szlochanie załamanych zwierząt.
– Czemu zaczęłyście płakać, skoro chcę wam pomagać? – zapytał.
– Lisów tu przyjdzie kilka, o zębach ostrych jak u wilka! Samemu nic tutaj nie zdziałasz,
nie ma już ratunku dla nas! – odpowiedziały przez łzy.
– Plan obmyśliłem, na pewno się nie pomyliłem. Do stodoły się schowajcie i w ciszy do
jutra tam czekajcie – rozkazał Kajtek.
Smutne kury poszły tam, gdzie wskazał im kundel.
Pies dobrze wiedział, że samemu trudno mu będzie odgonić głodne lisy, dlatego zwrócił
174
33955551
3

175
33955551
3

się o pomoc do kota Pimpusia, który – jak co wieczór – leżał sobie na dachu mieszkania
gospodarza. Jednak gdy kot go zobaczył, głośno na niego prychnął i powiedział:
– Czego chcesz ode mnie, łotrze?! Uważaj, bo mój pazur cię po nosie potrze!
– Przestań gadać teraz głupoty, kury mają poważne kłopoty! Zgraja lisów przyjdzie dzisiaj
w nocy, potrzebują szybko naszej pomocy! – odpowiedział Kajtek.
– Chyba sobie żartujesz ze mnie, kot psu nigdy nie ulegnie! Nie mam czasu na żadną
zwadę, idę dzisiaj na biesiadę – odrzekł Pimpuś.
– Jajka świeże to lubisz jeść! Ale jak sobie chcesz. Ja idę, schowam się do kurnika, poczekam
tam na nich – zaskoczę przeciwnika! – powiedział kundelek.
Pies szybko wbiegł do pomieszczenia i schował się w najciemniejszym miejscu, czekając
na przyjście lisiej mafii.
Nastała noc. W oddali słychać było trwożliwe głosy wywołane wieściami o głodnych
lisach. Gdy Kajtek siedział cicho w samym rogu kurnika, małe drzwiczki się uchyliły. W
blasku księżyca ujrzał pięć rosłych postaci z długimi ogonami.
– No, kurki moje drogie, pora wybrać się w drogę! Głodni jesteśmy bardzo, kurami lisy nie
pogardzą! – zaśmiał się szyderczo jeden z lisów.
Gdy bandyci zrobili kilka kroków do przodu, ze swojej kryjówki wyskoczył Kajtek.
Zaszczekał głośno, pokazując swoje zęby. Jednak na lisach nie zrobiło to żadnego wrażenia,
gdyż cała sytuacja bardzo je rozbawiła.
– Nie śmiejcie się tylko, liski, gdy znajdziecie na ogonach od mych zębów odciski! Na
mięso nigdy już nie spojrzycie, będziecie o nim marzyć skrycie! – powiedział pewnie
kundelek, robiąc kilka kroków do przodu.
– Chyba nie wiesz, co mówisz, ale zapach pięści polubisz. Zaraz pstryczka w nos dostaniesz,
wtedy szybko zmienisz zdanie – powiedział stojący z przodu lis, który łapą nakazał
pozostałym wykonanie polecenia.
Gdy miało już dojść do starcia, do kurnika szybko wpadła gromada kotów, która okrążyła
piątkę bandytów. Głośne prychanie i miauczenie przerwał krzyk stojącego w progu drzwi
Pimpusia:

176
33955551
3

– Smak jajka kocham szczerze, pokonacie ich, moi żołnierze! Wyciągnijcie swe pazury,
dobierzcie im się do skóry!
Zaistniała sytuacja zaszokowała stojące na środku kurnika lisy, które zapomniały już, po
co przyszły, tylko rzuciły się szybko do ucieczki. Przepychając się przez tłumy walecznych
kotów, wybiegły przez małe drzwiczki i popędziły czym prędzej w stronę lasu.
W kurniku rozpoczęło się wielkie świętowanie. Ze stodoły wyszły wszystkie kury i kiedy
zobaczyły, że lisia mafia została przegoniona, rzuciły się na szyje swoim wybawicielom,
całując ich również w pyszczki.
Kajtek siadł sobie w kącie i przyglądał się radośnie całej sytuacji, robiąc przy tym wesołe
miny. Jego zachowanie zaciekawiło bardzo Pimpusia, który zapytał:
– Czemu się tak cieszysz, kundelku?
– Bo w świecie zwierząt dzieje się świetnie: kot psu zawsze ulegnie – odpowiedział, śmiejąc
się, Kajtek.

177
33955551
3

178
33955551
3

Niebo zrobiło się prawie różowe. Lucek założył swoją czapkę z pomponem. Ruszyli razem
z pchłą Igiełką na poszukiwanie grzybów dla smoka Kminka. On uwielbia grzyby, a
najbardziej te czerwone – po nich ma najlepsze dmuchnięcie. Smok był obrońcą osady
– Mofinki potrzebowały go, by bronił ich przed Trolikami. Te były bardzo niemiłe, nawet
wstrętne i złośliwe. Napadały na ich osadę od zawsze, zabierały im jedzenie i niszczyły domki.
Małe skrzaty są bardzo pracowite, ale też bardzo lękają się wszystkiego. Najodważniejszy
ze wszystkich jest Lucek – to on znalazł małego smoka i wychował go. Troliki boją się
Kminka, bo jego dmuchnięcie zrzuca je na skraj lasu! Poza tym one bardzo brzydko pachną
i kiedy napadają na osadę, trzeba dużo czasu, by ten brzydki zapach uleciał.
Lucek jest inny niż wszystkie Mofinki, bo jest wyższy niż one – ma więcej niż jedną stopę
długości! Do tego jako jedyny jest czerwonowłosy, a przecież wszystkie Mofinki mają włosy
zielone. Najważniejsza jest jednak jego odwaga i to, że wszyscy go lubią, choć wygląda
zupełnie inaczej niż jego przyjaciele i rodzina. Jako jedyny jeździ na pchle i ma swojego
smoka. Kminek myśli, że Lucek to jego mama! Smok uwielbia bawić się z Mofinkami, a
także pomagać im w pracach domowych i w osadzie. Za to bardzo nie lubi Trolików –
nie dość, że brzydko pachną, to jeszcze są leniwe i złośliwe, dlatego Kminek broni osadę
miłych skrzatów, jak umie najlepiej.
Wyprawa po grzyby zwykle zajmuje Luckowi cały dzień, a tu proszę – niebo już czerwone,
a on nie znalazł ani jednego grzyba. Tak się nigdy nie zdarzyło. Przecież muszą coś
znaleźć, bo inaczej Kminek będzie bardzo głodny i nie będzie miał dużego dmuchnięcia!
Gdyby Troliki się o tym dowiedziały, to od razu napadłyby na osadę. Czerwone grzyby są
najlepsze, bo mają w sobie dużo powietrza i żeby Mofinek mógł je zabrać do torby, musi
po nich trochę poskakać, żeby się zmniejszyły. Dziwnym sposobem w paszczy Kminka
grzyby znowu rosną i smok może dmuchać na całego. Po całodniowych poszukiwaniach
zmęczony Lucek wraz z pchłą wracał do domu na kolację. Torba była pusta. Co stało się z
grzybami? Lucek bardzo się martwił. Jutro od rana ponownie wyruszy na poszukiwania.
Bez grzybów osada może być w niebezpieczeństwie!
W domu na Mofinka czekała jego mama z gotową kolacją. Zawsze, kiedy jej mały
synek opuszczał osadę, bardzo się o niego martwiła i tym razem cały dzień wyglądała
go przez okno. Kiedy wrócił, przytuliła go mocno i podała kolację. Lucek opowiedział
jej, co go spotkało i dlaczego rano musi ruszyć na kolejną wyprawę. Zmartwiona mama
przyszykowała mu prowiant na następny dzień.
Skoro słoneczko zrobiło kolejny obrót i niebo stało się zielone, młody Mofinek ruszył na
kolejną wyprawę. Tym razem postanowił wybrać się na drugą stronę lasu. Kiedy dotarł
na miejsce, bardzo się rozczarował, bo po grzybach w ziemi zostały tylko dziurki. Ktoś
je zabrał! Długo szukał po lesie jedzenia dla smoka i znalazł tylko dwa małe niebieskie
grzyby, po których nawet nie musiał skakać, bo bez problemu mieściły się w torbie. Pchła
Igiełka dzielnie pomagała Luckowi przez cały dzień, a on wypatrywał grzybów – jednak na
próżno. Kolejna wyprawa zakończyła się marnymi zbiorami. Tylko dwa…
Tymczasem w osadzie zaczęły się przygotowania do wielkiego święta Mofinków. Co roku
obchodzą one „Dzień niebieskiego Słońca” – wtedy wszystkie tańczą i pieką ciasteczka,
jest mnóstwo konkursów i zabaw. Wybierają też najszybszego Mofinka w
„Biegu dookoła Okrągłej Góry”. To bardzo ważny dzień i w osadzie musi być spokój. Jednak
kto zabrał grzybki – i dlaczego?
179
33955551
3

180
33955551
3

Następny dzień zaczął się dziwnie. Wszystkie Mofinki były podniecone zbliżającym się
świętem. Ceremonia rozpoczęcia miała odbyć się w samo południe, jednak nic jeszcze
nie było gotowe. Ciasta się przypaliły, dekoracje odpadały, wiał silny wiatr, a w powietrzu
wisiało niebezpieczeństwo. Lucek przeczuwał, że Troliki znowu spróbują napaść na osadę
zwabione zapachem pieczonego ciasta. Niestety, nie mylił się! W dodatku okazało się,
że Troliki nie są aż tak leniwe, bo były przygotowane do tej kolejnej napaści. Znalazły
bowiem sposób na Kminka. Zebrały się pod lasem wraz ze swoją tajemną bronią! Nie była
to jakaś straszna maszyna ani czary, tylko żywa istota, wielka i silna. Troliki znalazły starą
Smoczycę, która – raniona po walce – leżała chora w dolinie. Karmiły ją jednak grzybkami
i wyzdrowiała. Postanowiły więc wykorzystać ją do starcia z Mofinkami, a potem ukraść
im wszystkie ciasta, a co najważniejsze – po prostu zepsuć im złośliwie ich najważniejsze
święto.
Lucek nakarmił ostatnimi grzybkami swego smoka. Martwił się bardzo, że ma ich za
mało, by obronić swoją rodzinę i przyjaciół. Czuł się winny, że nie odkrył, co stało się z
grzybkami z całej Doliny.
Uroczystość zaczęła się w samo południe – najstarszy Mofinek dał znak do startu
dla biegaczy i wszystkie ustawione Mofinki ruszyły. Lucek nie brał udziału w biegu,
obserwował tylko otoczenie. Nagle zerwał się bardzo silny wiatr, który porwał dekoracje,
muzyka przestała grać, a przerażone Mofinki rozbiegły się i schowały za drzewa i górkę.
Wiało coraz mocniej i mocniej… aż nagle przestało i tylko Kminek stał na środku, wołając:
– Mama! Mama! Mama!
Smoczyca wbiegła do osady, a za nią Troliki, kiedy jednak zobaczyła małego smoka,
stanęła wzruszona, bo właśnie znalazła swojego małego synka. Kminek podszedł do
mamy i przytulił się do niej swoją fioletową szyją, a zielonym ogonem objął jej ogon.
Smoki, szczęśliwe, nie zwracały uwagi na to, co się dzieje w osadzie, a działy się naprawdę
dziwne rzeczy. Mofinki, kiedy tylko zobaczyły, że niebezpieczeństwo minęło, zaprosiły
zdezorientowane Troliki do stołów z ciastami. Okazało się, że nawet przypalone ciasta
smakują ich największym wrogom! Chociaż zapach ich gości był bardzo uciążliwy, wszyscy
stwierdzili, że lepiej już wąchać brzydkie zapachy niż toczyć wojnę.
Smoki natomiast ciągle się tuliły. Kminek opowiedział mamie, że kiedy zgubił się w lesie,
po kilku dniach spotkał Lucka, który opiekował się nim i z którym się zaprzyjaźnił. Bronił
on Mofinków przed Trolikami. Jednak teraz obrońca w osadzie już nie będzie potrzebny,
dlatego wróci z mamą na wzgórze, do domu.
Dzień dobiegał końca, niebo robiło się czerwone. To było wyjątkowe święto. Od tej pory
Mofinki i Troliki spędzały je wspólnie, a Smoczyca z Kminkiem odwiedzała ich co tydzień,
bo mały smok bardzo tęsknił za Luckiem.

181
33955551
3

182
33955551
3

183
33955551
3

Dawno, dawno temu, nad brzegiem jeziora stała mała, biało-zielona chatka. Miała ona
duże drzwi i małe okna. Zrobiona była po części z białej czekolady, a po części z kory i
drewna starego dębu. Dach był z piernika przeplatanego zielonym tatarakiem. Mieszkała
tam wesoła dziewczynka, a wraz z nią kogut z zielonymi piórami, czarno-brązowy borsuk
i trzy małe myszy.
Borsuk Fredi mieszkał kiedyś – tak jak inne borsuki – w małym lasku nieopodal pola
pszenicy. Rosło tam dużo dębów, jagód, malin, jeżyn i borówek. Prowadził on beztroskie
życie ze swoją borsuczą rodziną.
Pewnego dnia stała się rzecz straszna. Fredi cały dzień biegał z innymi borsukami po lesie i
popisywał się przed nimi swoją zręcznością. Chcąc pokazać jaki jest odważny, wdrapał się
na spróchniałe drzewo. Nagle pękło ono z głośnym trzaskiem pod borsukiem, który spadł
na ziemię, łamiąc sobie przednią łapkę.
Akurat tego dnia szła na jagody dziewczynka ubrana w różową sukienkę, pomarańczowe
rajstopy i czerwone buty. Miała rude, długie włosy i dlatego rodzice nadali jej imię
Rudzioszka. Była uśmiechnięta i wesoła. Podczas zbierania owoców, w jej ulubionym
miejscu zobaczyła leżącego na liściach borsuka. Gdy zbliżała się do niego, żeby mu pomóc,
na ścieżce pojawili się dwaj chłopcy niosący kije. Nie mieli oni dobrych zamiarów. Gdy
zobaczyli leżącego borsuka, postanowili się nim pobawić. Najpierw stukali w niego kijami
i sprawdzali, czy jeszcze żyje, a potem jeden z chłopców chwycił go za ogon. Uważał to za
fajną zabawę i bohaterski czyn. Nie przewidział, że to się źle dla niego skończy. Cierpiący
borsuk ugryzł go w palec i w ten sposób się uwolnił. Chłopcy uciekli.
Rudzioszka wyszła zza drzewa, skąd obserwowała całą sytuację. Z gałęzi związanych
wstążkami, które zdjęła z włosów, zrobiła nosze i położyła na nich borsuka. Najdelikatniej
jak potrafiła, zabrała go do swojego domku.
Na miejscu Rudzioszka położyła go przy kominku, opatrzyła mu łapkę i nakarmiła.
Troskliwie się nim opiekowała. Ogonek Frediego – bo tak miał na imię borsuk – zagoił się
w ciągu jednego dnia, ale od czasu do czasu jeszcze go bolał. Po kilku tygodniach leczenia
wygoiła się i łapka. Gdy Fredi mógł już chodzić, a nawet biegać, zabrał Rudzioszkę na spacer
do lasu. Pokazał jej swoją norkę, która była dobrze ukryta wśród traw – prowadziło do niej
kilka korytarzy. Rudzioszce bardzo spodobało się to, że norka była czyściutka. Borsuk wiele
razy wspominał te straszne chwile, gdy zaatakowali go źli chłopcy i dziękował Rudzioszce
za pomoc. Bardzo ją polubił i było mu smutno na myśl o opuszczeniu przytulnego domku.
Postanowił zostać z nią w chatce. Do innych borsuków wracał od czasu do czasu i opowiadał
im o swoich nowych przyjaciołach. Na razie nie wiedział o nich zbyt dużo, ale z dnia na
dzień poznawał ich coraz lepiej. Codziennie rano jedli wspólnie śniadanie i opowiadali
sobie historie ze swojego życia.
Jednym z przyjaciół Frediego był kogut. Był to odważny, dumny ptak o imieniu Klemens.
Miał on zawsze pierś dumnie wypiętą do przodu, dziób w górze i sterczący grzebień.
Każdego poranka wskakiwał na dach domku i swoim pianiem budził całą okolicę. Jego
zielone pióra pięknie lśniły w promieniach wschodzącego słońca.
Pewnego czerwcowego dnia Fredi i Klemens wybrali się na przechadzkę. Był letni, upalny
dzień. Słońce tak mocno grzało, że nawet ptakom nie chciało się śpiewać. Gdy Fredi z
Klemensem doszli do rzeki, postanowili posiedzieć w cieniu i odpocząć. Fredi zapytał
Klemensa, jak długo mieszka już z Rudzioszką, a on opowiedział mu jego smutną historię.
184
33955551
3

Bardzo dawno temu Rudzioszka kupiła kurę i ta kura zniosła jajko. Niby nic takiego, średniej
wielkości beżowe jajko z brązowymi kropeczkami, ale codziennie je wysiadywała i bardzo
o nie dbała. Pewnej nocy do kurnika zakradł się lis, porwał kurę i jajko zostało samo.
Rano Rudzioszka zauważyła, że nie ma kury. Długo się nie zastanawiając, wzięła jajko do
siebie do chatki, przygotowała mu posłanie na sianku pod piecem. Pięknego majowego
dnia jajko pękło i wykluł się mały kogut. I w taki właśnie sposób Klemens znalazł się u
Rudzioszki. Frediego bardzo zmartwił los kurzej mamy. W duchu się jednak ucieszył, że
lisy boją się borsuków i jego mali krewniacy są bezpieczni. Dobrze im się rozmawiało i
nim się spostrzegli, zbliżał się wieczór. Wracając do domu, Klemens dalej ciągnął swoją
opowieść i opowiadał o sobie. Ze względu na swoją ptasią naturę nie mieszkał na stałe
w chatce. Część dnia spędzał w kurniku, pilnując porządku wśród kur, a część dumnie
krocząc po obejściu lub na krótkich wyprawach. Wieczorem, gdy słońce już zachodziło i
pojawiała się wieczorna rosa, lubił grzać piórka przy kominku i wydziobywać z miseczki
specjalnie dla niego podprażone ziarna.
Gdy zbliżali się do swojej chatki, zauważyli, że coś jest nie tak. Drzwi były otwarte,
światło zapalone, a Rudzioszka głośno piszczała. Biegli, ile mieli sił w nogach, aby pomóc
przyjaciółce. Pierwszy do domu dobiegł kogut, wpadł do środka i zaczął się głośno śmiać.
Zdezorientowany borsuk sam nie wiedział, co ma robić. Na wszelki wypadek zajrzał do
domku przez okno. Był bardzo głodny, a to, co zobaczył, obudziło w nim uśpiony instynkt
łowcy. Na środku izby stała na stołku piszcząca Rudzioszka. Po izbie biegały trzy myszy.
Jedna podjadała słoninę, druga ziarno z worka. Fredi szybko i zwinnie wskoczył do środka.
Nagle trzecia mysz, która stała blisko okna i rozglądała się po izbie, znalazła się w uścisku

185
33955551
3

szczęki borsuka. Rudzioszka zaczęła na niego krzyczeć, że ma ją puścić, wypluć i jej nie
zjadać. Kogut szarpał go dziobem za ucho i miał nadzieję, że jego przyjaciel jednak się
opamięta. Dzięki nagłemu bólowi ucha Fredi się ocknął i był bardzo zaskoczony tym, co
zrobił. Natychmiast wypuścił z pyszczka mysz. Dwie pozostałe myszy patrzyły przerażone
i ze strachu nie mogły się ruszyć. Zawstydzony borsuk uciekł do lasu.
Zaczął padać ulewny deszcz. Padał i padał, więc dopiero drugiego dnia po śniadaniu
Rudzioszka mogła poszukać swojego przyjaciela. Poszła do lasu – w miejsce, gdzie po
raz pierwszy się spotkali. Fredi spał pod drzewem zwinięty w kulkę. Kropelki nocnego
deszczu lśniły na trawie i jego futerku. Przebudzony przez dziewczynkę borsuk wydawał
się bardzo zaskoczony i zawstydzony. Mimo początkowej niechęci do powrotu dał
się jednak przekonać. W domu Rudzioszka go nakarmiła, osuszyła mu mokre futerko,
mocno go przytuliła i powiedziała, żeby już nigdy nie uciekał, bo strasznie się o niego bała.
Wyjaśniła mu, że nawet jeśli będzie mieszkał w domku przez dwadzieścia lat, to w głębi
serca pozostanie dzikim zwierzątkiem. Instynkt łowcy będzie w nim uśpiony i jeszcze nie
raz da o sobie znać.
Mijały kolejne dni. Rudzioszka, borsuk, kogut i trzy myszy mieszkali razem w domku,
dzieląc ze sobą dobre i złe chwile. Dziewczynka była bardzo szczęśliwa razem ze swoimi
przyjaciółmi. Wspominając zdarzenie z myszą, przypominała sobie o tym, co mówił jej
dziadek: „Dzikie zwierzęta, mimo że się oswoiły, zawsze będą podlegać prawom natury”.
Starała się o tym pamiętać.
Nadeszła jesień. Kolorowe liście spadały z drzew, dni były coraz chłodniejsze. Zimny
wiatr przewiewał przez drewniane ściany domku i raz po raz zrywał tatarakowy dach. Był
to znak, że pora opuścić chatkę w lesie i wracać do nieopodal położonej wioski. Borsuk
coraz częściej wspominał o zimowym śnie, myszki pytały, czy będą mogły zostać w chatce.
Jedynie kogut, który doskonale znał zwyczaje swojej opiekunki, piał z zachwytu i już nie
mógł się doczekać powrotu. Powrotu do rodzinnego domu Rudzioszki, ciepłego pieca i
tego, co lubił najbardziej, czyli pełnej miski kaszy ze skwarkami – podawanej przez mamę
Rudzioszki, która gładziła jego dziobek i mówiła: „Oj, zmarniałeś nam w tym lesie.”

186
33955551
3

187
33955551
3

Tuli-Pyszczek otworzył oko i przeciągle ziewnął. Zerknął w bok. Nie śpi. „Może się jeszcze
trochę potulimy...?” – pomyślał i przysunął się bliżej ciepłego ciałka. Już miał uklepać miły
dołek w kocyku, gdy pluszowy materiał nagle poderwał się do góry i zniknął za zakrętem.
To Chłopiec złapał go i czmychnął z wprawą znaną tylko dwulatkom. Tuli-Pyszczek
westchnął i ziewnął przeciągle. Jak co rano dał sobie odrobinę czasu na drzemkę. W końcu
do śniadanka jeszcze trochę. Każdego dnia, zaraz po przebudzeniu, najpierw Chłopiec
biegnie do Mamy i Taty, a później jest poranna toaleta. Tuli-Pyszczek wiedział, że gdyby
to od niego zależało, śniadanko byłoby na pierwszym miejscu. Przecież wszyscy wiedzą,
że regularne posiłki są bardzo ważne. Mycie zębów może poczekać, wymiana piżamki na
dresik też. Tymczasem nasłuchując, aż całe towarzystwo przejdzie do łazienki, schrupał
szybciutko ciastko schowane wieczorem pod poduszką, takie z zapasów „na wszelki
wypadek”. Po zaspokojeniu pierwszego głodu wypełzł z łóżeczka i otulony kocykiem
podreptał powolutku do łazienki. Kto jak kto, ale Tuli-Pyszczki brudaskami nie są.
Chłopiec stał akurat na stołeczku i wykonując zamaszyste ruchy w niekoniecznie właściwych
kierunkach, szorował zęby. Tuli-Pyszczek starając się nie zwracać na siebie zbytniej uwagi,
skierował swoje kroki w stronę prysznicowego brodzika. Na szczęście po porannej
kąpieli zawsze zostaje jakaś odpowiednia kałuża, przy której można spokojnie umyć uszy
i pyszczek. Nie musi być ona specjalnie rozległa, bo i Tuli-Pyszczek jest całkiem mały.
Sięga jedynie do połowy łydki Mamy Chłopca. On sam oczywiście woli inne określenie, na
przykład „prawie do pasa Chłopca”, co i tak jest trochę naciągane. Jakkolwiek by patrzeć,
Tuli-Pyszczek, jeśli nie wspina się po krzesłach do kuchennej szafki ze słodyczami, jest
raczej przyziemnym stworzonkiem.
Po dokonaniu niezbędnych rutynowych oględzin higienicznych polegających na
trzykrotnym przetarciu mokrą łapką krótkich uszu, wyszorowaniu pyszczka „na okrągło” –
raz w lewo i raz w prawo, szczotkowaniu futerka – z włosem i pod włos oraz na dokładanym
umyciu łapek, Tuli-Pyszczek dziarsko pomaszerował za Chłopcem (i za wiele obiecującym
zapachem) w stronę kuchni.
Tu wszystko odbywa się według znanego już scenariusza. Chłopiec usadawia się w wysokim
krzesełku, a Tuli-Pyszczek czatuje w jego obrębie i czeka, aż jakiś łakomy kąsek spadnie
mu w łapki. Mlask...! Kawałek jajecznicy wylądował nieopodal jego nóżki. Tuli-Pyszczek
nie dał mu nawet poleżeć pięciu sekund. Pac...!
– Pomidorek! Mniam...! – ucieszył się Tuli-Pyszczek i odkleił czerwony placek z podłogi.
W sumie to był już najedzony, ale stwierdził, że postoi jeszcze trochę, żeby Mama Chłopca
nie musiała sprzątać.
– Jak ładnie zjesz, to pójdziemy na spacer do Tutu – powiedziała Mama, zerkając z kuchni
na pałaszującego dwulatka.
„Spacer! Oby tylko się udało!” – pomyślał Tuli-Pyszczek i pomachał łapką do Chłopca. Pac!
– spadł obok niego, jakby w odpowiedzi, kawałek podpieczonej szyneczki.
Spacery należą do ścisłej czołówki ulubionych czynności w życiu każdego Tuli-Pyszczka.
Zajmują one zaszczytne czwarte miejsce. W pierwszej trójce plasują się: Jedzenie, Spanie
i Tulenie, a kolejność tu jest zmienna i wyjątkowo niestała. „Tylko co to jest to Tutu...” –
zastanawiał się, gryząc sprężysty kawałek mięska.
Tuli-Pyszczek był bardzo podekscytowany. Nigdy nie był w Tutu. Wtem naszła go Nagła
Myśl: skoro nigdy tam nie był, a na spacerki chodził już wiele razy, to znaczy, że przed nim
188
33955551
3

nie zwyczajny spacer po Osiedlowej Krainie, a prawdziwa wyprawa!
No cóż, dobre czasy się skończyły. Chłopiec nie podróżuje już w wózku, w którym można
sobie było spokojnie chrupać ciasteczka lub drzemać. Teraz trzeba się będzie bardzo
pilnować i trzymać go mocno za rączkę. Gruby Misio stwierdził nawet kiedyś, że takie
wyprawy są bardzo ryzykowne, bo są w Nieznane i nigdy nie wiadomo, co może się
wydarzyć.
Trochę to Tuli-Pyszczka zaniepokoiło, jednak szybko sobie wszystko w łebku poukładał.
„Mama wie... Przecież po coś ją ze sobą bierzemy!” Tak oto, by dodać sobie nieco odwagi
i animuszu, wyprawy w Nieznane zostały przekwalifikowane na wyprawy w Mniejznane.
No, bo przecież kto jak kto, ale Tuli-Pyszczek to bać się nie będzie i w domu sam nie
zostanie!
Wyprawa jednak, jak sama nazwa wskazuje, wiąże się ze zrobieniem odpowiedniej
wyprawki. Tuli-Pyszczek już dużo wcześniej przewidział taką ewentualność i rozpoczął
przygotowania. Na początku zgromadził dużo ciastek, paluszków i różnego rodzaju
niepotrzebnych na pierwszy rzut oka przedmiotów. Wszystko jednak miało z góry ustalony
cel.
Najpierw zorganizował plecaczek. Był on bardzo istotny, gdyż w końcu gdzieś trzeba
schować prowiant. Pluszowa Małpka, właścicielka jedynego małego plecaczka w domu
Chłopca, nie była skora do wymiany. Przekonały ją jednak trzy suszone banany i pięć
rodzynków. Zdobycznych. Świeżutkich, bo zaledwie wczoraj wyciągniętych spod kanapy.
Następny w kolejności był sznurek. Tu już nie było tak trudno, wystarczyło wskoczyć do
szuflady i powoli wyciągnąć sznurówkę z buta Taty Chłopca. Wiadomo – sznurek zawsze
się do czegoś przyda. A jeśli nie, to świadomość posiadania Bardzo Przydatnej Rzeczy na

189
33955551
3

pewno podniesie Tuli-Pyszczka na duchu.
Do plecaczka trafił jeszcze mały laserowy wskaźnik, który został nieopatrznie wzięty za
latarkę. Mała przegródka na rzeczy osobiste zapełniona została dodatkowo chusteczką
higieniczną – na wypadek zabrudzenia rączek lub pyszczka, gumką recepturką, zapałką i
czterema kolorowymi spinaczami – dwoma zielonymi, żółtym i czerwonym. Nie wiadomo,
czy kolory miały jakieś istotne znaczenie. Tuli-Pyszczek chyba też nie wiedział.
Największa przegródka została oczywiście przeznaczona na suchy prowiant. Bez tego ani
rusz. Każdy wie, że gdy Tuli-Pyszczek głodny, to nieszczęśliwy. No i zmęczony, smutny,
zrezygnowany i rozdrażniony. Oczywiście wszystko z myślą o Chłopcu. Przecież TuliPyszczek sam by wszystkiego nie zjadł. No, chyba że Chłopiec by nalegał. Wtedy to i
owszem. Ale tylko wtedy.
Pakując niemały stosik paluszków, herbatników i rodzynków, Tuli-Pyszczek musiał
wielokrotnie oprzeć się kuszeniu, by nie zjeść wszystkiego na miejscu. Upychanie zajęło
mu trochę czasu. Paluszki nie chciały wpuścić ciastek, a ciastka rodzynków. Tuli-Pyszczek
prosił i przemawiał do smakołyków, jednocześnie zastanawiając się, gdzie może znajdować
się cel dzisiejszej wyprawy w Mniejznane. Na pewno poza granicami Osiedlowej Krainy.
O, Chłopiec już ubrany! Tuli-Pyszczek spiął się w sobie i szybciutko pomógł smakołykom
zmieścić się w mniej delikatny sposób. W końcu pokruszone i połamane smakują tak samo.
– A jak się pięknie teraz wszystko do siebie dopasowało! – westchnął, dumny ze swojego
pomysłu. Prędko założył plecaczek i ruszył pędem w kierunku drzwi.
Przy komodzie zebrał się stosowny Komitet Pożegnalny. Gruby Miś z łezką w oku machał
na pożegnanie łapką, pocieszała go Foczka Glu-Glu, zapewniając, że Tuli-Pyszczek na
pewno sobie poradzi. Nieśmiało do przodu wystąpiła Stonoga, przekazując w imieniu
Komitetu pięć czekoladowych drażetek. Dała Tuli-Pyszczkowi siarczystego buziaka i
furkocząc wąsikami, skryła się za Misiem, który łamiącym się głosem poprosił o wysłanie
kartki z dalekiej krainy. Stonoga cichutko wydukała prośbę o mały upominek. TuliPyszczek wszystkim odmachał i solennie obiecał, że jeśli tylko będzie mógł, kartkę wyśle.
I pamiątkę też zorganizuje.
– Czas w drogę! Hej, hej, przygodo! Nadchooodzę! – wypiszczał dziarsko i podbiegł do
Chłopca, by złapać go za rączkę. – W drogę do Tutu!
Cel podróży podobno nie jest zbyt daleko, więc Tuli-Pyszczek nie miał czasu się niepokoić.
Wcześniej planował pomartwić się trochę na zapas, tak po drodze. Plan jednak musiał
ulec zmianie, gdyż pojawiło się wiele pilniejszych spraw. Martwienie się postanowił więc
odłożyć na jutro, zaraz po śniadaniu.
Głównym problemem okazało się chodzenie za rączkę. Chłopiec zatrzymuje się co chwilkę
i odwraca w najmniej oczekiwanych momentach. Jednocześnie w ogóle nie patrzy na
chodnikowe linie. Na Tuli-Pyszczku spoczęła więc odpowiedzialność za los Chłopca.
Aby nie tracić czasu i nie narażać dwulatka na niebezpieczeństwo, postanowił wydawać
ostrzegawczy sygnał, gdy stópka Chłopca będzie opadać w niewłaściwym kierunku.
I szedł tak ze spuszczonym nosem, sumiennie prychając i fukając, że nie zauważył, kiedy
wszedł do piekarni. Gdy się ocknął, od mnogości zapachów aż zakręciło mu się w łebku.
– To jest to! – Tuli-Pyszczek zaczął tak intensywnie wąchać, że przez moment miał wrażenie,
że się najadł. Ale oczywiście po chwili się opamiętał.
Jego uwagę przykuł Chłopiec, który żywo zainteresował się pyszną zbożową bułeczką. Tuli190
33955551
3

Pyszczek przełknął ślinę gromadzącą się w buzi, która powoli sprawiała, że zaczął wyglądać
jak chomik podczas żniw i zapatrzył się na rączkę wędrującą w wiadomym kierunku, z
wiadomo czym. Zajęcie to wciągnęło go do tego stopnia, że nawet nie spostrzegł, kiedy
wyszedł na zewnątrz, przeszedł dobry kawał drogi i znalazł się na przystanku autobusowym
– zapominając oczywiście o obowiązku fukania i nadeptując na wiele chodnikowych
przeszkód, bez wyraźnej jednak szkody dla zdrowia.
Chłopiec niewątpliwie wiedział, co trzeba robić i szybciutko wspiął się na ławeczkę.
Mama usiadła obok. Tuli-Pyszczek nigdy nie widział jeszcze takiej fascynacji. Maluch z
paluszkiem skierowanym na horyzont wskazywał jakiś odległy punkt i co chwilę krzyczał:
„Tutu!”. Tuli-Pyszczek zerknął we wskazanym kierunku. Domy. Duże drzewo. Piesek. Małe
drzewo. Czerwone auto. Śmietnik. Nic ciekawego. Postanowił zaczekać. Rozejrzał się
dookoła. Parę osób stojących nieopodal też wyglądało, jakby przyszli tu w tym samym celu.
„Całkiem ciekawe miejsce...” – pomyślał Tuli-Pyszczek. „Można podumać i odpocząć...
Popatrzeć w lewo...” Usadowił się wygodniej na siedzeniu. Przyjemnie. Spojrzał w górę. „No
i daszek jest”. Zdjął plecaczek i wyjął Mieszankę Łakociową, jak ją nazwał przed chwilką.
Spokój i cisza…
Wtem Chłopiec podskoczył w miejscu i pisnął. Tuli-Pyszczek nie spodziewając się tak
nagłej reakcji, przełknął z trudem łakociową kulę, którą trzymał, mamlając od dłuższego
czasu, w pyszczku. Wszyscy na przystanku też wydawali się być czymś poruszeni. Zaczęli
dreptać w miejscu i szukać czegoś w kieszeniach. „Pewnie nagle zgłodnieli” – przeszło mu
przez myśl. Jedyną spokojną osobą była Mama Chłopca, która siedząc na ławeczce, bez
pośpiechu popijała kawę z papierowego kubka i delikatnie przytrzymywała rozdygotanego
z emocji Chłopca.
Na horyzoncie coś się pojawiło. Napięcie skumulowane w chłopięcym ciałku rosło w miarę
skracania się dystansu między przystankiem a tajemniczym obiektem. Wtedy nadjechał.
Autobus. Tuli-Pyszczek rozdziawił z zachwytu buzię.
Pojazd syknął i otworzyły się drzwi. Trochę ludzi wyszło, reszta weszła. Autobus stał jeszcze
przez chwilę, po czym zasyczał ponownie i po zamknięciu drzwi odjechał.
– Paaapaaa, Tutu! – powiedział słodkim głosem Chłopiec.
Mama uśmiechnęła się i pogłaskała go po główce.
– Ten chyba nie jedzie do Tutu – stwierdził Tuli-Pyszczek i zerknął z nadzieją na piankę
znajdującą się na brzegu kubeczka.
Zostali sami. Po pewnym czasie na przystanku znowu zebrał się spory tłum. Tuli-Pyszczek
zjadł już wszystkie zapasy, więc chcąc zająć czymś rączki, wyjął z plecaczka spinacze
i próbował zrobić z nich coś bardzo kreatywnego. Gdy nadjechał kolejny autobus, on z
dumą świętował złożenie spinaczowego kwadracika. Tymczasem radość Chłopca sięgnęła
zenitu. Tu jednak znowu powtórzył się wcześniejszy scenariusz. Podróżni pozamieniali
się miejscami, a autobus odjechał, żegnany rozczulającym głosikiem fana komunikacji
miejskiej.
Tuli-Pyszczek był trochę zdezorientowany. Postanowił jednak poczekać na dalszy rozwój
wydarzeń. Pokręcił się trochę w okolicy ławki. Powęszył tu i tam, zjadł resztki bułki i
schował do plecaczka parę nowych znalezisk: kapsel, zużyty bilet i małe zielone szkiełko.
O, jedzie. I znowu to samo. Autobus przyjechał, pasażerowie zrobili, co do nich należało.
Niektórzy przystanęli na chwilkę, by spojrzeć na Mamę Chłopca czytającą gazetę i
191
33955551
3

przytrzymującą zarazem radosnego synka za kapturek. Zrezygnowany Tuli-Pyszczek
strzelił z gumki recepturki do zamykających się drzwi. Gumka poszybowała zgrabnie i
wylądowała obok stojącego przy wyjściu psa. Zwierzę zamerdało wesoło ogonkiem, co
nieco podbudowało niepocieszonego Tuli-Pyszczka.
Gdy przyjechał kolejny autobus, Tuli-Pyszczek nieśmiało dołączył do jednoosobowego
zespołu powitalnego Chłopca. Zamachał wesoło łapką i wypiszczał razem z nim
sympatyczne przedłużone „paaapaaa”. Zauważył nawet, że niektórzy odmachali mu przez
szybę. Jak miło!
Po paru przyjazdach i odjazdach autobusów Mama Chłopca stwierdziła, że to był ostatni
Tutu i zarządziła powrót do domu na obiad.
– Do domu? A co z wyprawą? – poskarżył się Tuli-Pyszczek.
Chłopiec też próbował protestować, ale Mama w porę zamknęła mu buzię butelką z
wieloowocowym soczkiem. Zrezygnowany Tuli-Pyszczek złapał towarzysza niedoli za
rączkę i udali się w powrotnym kierunku.
Po chwili Tuli-Pyszczek zapomniał już o porzuconym przystanku i skoncentrował się na
obiadku, próbując przewidzieć, co tym razem będzie jadł Chłopiec. „Może placki z jabłek
albo naleśniki...?” – rozmarzył się i od razu poczuł, jak burczy mu w brzuszku.
Gdy tylko dotarli do domu, Tuli-Pyszczek zamaszystym ruchem rzucił przehandlowany
od małpki plecaczek i pobiegł z Chłopcem myć rączki. Traf chciał, że nie zamknął go
dokładnie i jego zawartość wysypała się tuż przed drzwiami do pokoju Chłopca.
W tym czasie na korytarz zajrzała Stonoga. Już miała wracać, by kontynuować przerwaną
drzemkę, gdy jej uwagę przyciągnęło coś błyszczącego. Znana z zamiłowana do błyskotek
Stonoga czym prędzej podbiegła przyjrzeć się znalezisku.
– Toż to prezent! – zafurkotała zadowolona, oglądając szkiełko.
– O i kartka też jest! – krzyknął gruby Misio, oglądając bilet. – Taka pognieciona... Musiała
przyjść z bardzo daleka... – rzekł z uznaniem.
Po zjedzeniu obiadku Tuli-Pyszczek został otoczony przez grupkę żądnych wieści
przyjaciół. Usiadł więc i próbował przypomnieć sobie jakiś interesujący szczegół, lecz w
głowie miał jedynie chodnikowe linie. Nic ciekawego. O momentach, w których jadł, też
postanowił nie wspominać, gdyż od myślenia o jedzeniu robił się znowu głodny. Odparł
więc, że niewiele widział, bo był bardzo zabiegany, gdyż przez większość czasu pilnował
Chłopca. Ale Tutu widział. Wiele razy.
To wystarczyło. Stonoga zaczęła klaskać, a Gruby Misio otarł łezkę ze wzruszenia.
– Hip, hip, hurra! – krzyknęła spontanicznie Foczka Glu-Glu.
Ktoś podbiegł i ucałował Tuli-Pyszczka. Radosny nastrój udzielił się zgromadzonym i
po chwili powstała pieśń wychwalająca odwagę i hart ducha małego bohatera. Odbyło
się też szybkie głosowanie i Tuli-Pyszczek otrzymał dożywotnio tytuł Nieustraszonego
Odkrywcy i Podróżnika w Mniejznane.
Tak oto wyprawy do Tutu wpisały się na stałe w codzienny tuli-pyszczkowy grafik, a
kolekcja szkiełek Stonogi rosła z każdym dniem.

192
33955551
3

193
33955551
3

– Zimno mi w nogi – powiedziała mała dziewczynka, poruszając szybciutko palcami u
stóp.
– Zaraz będzie cieplej – szepnęła osoba siedząca obok. Wstała, przykryła kocem stopy
dziewczynki i podłożyła trochę drewna do kominka.
Płomień strzelił i zapachniało sosnowymi igłami. Ogień powoli pełzał po suchej szczapie
drewna. Pyk, pyk, strzeliła iskra.
– Ciociu, to strzela! – Dziewczynka przestraszyła się.
– Nic nie szkodzi – powiedziała Ciocia. – To normalne, ogień zawsze strzela.
Dziecko znów poruszyło palcami i wpatrywało się w stronę kominka.
– Ciociu, co było dalej? – zapytała dziewczynka.
Ciocia uśmiechnęła się pod nosem, spojrzała na małą, usiadła wygodniej i wróciła do
swojej opowieści.
– Co było dalej? Hmmm, dalej zdarzyło się bardzo dużo...
Dzik wrócił do domu naburmuszony. Wytarł włochate nogi o chodnik leżący przy
drzwiach, prychnął i powiedział:
– Brrr, nie będę już więcej nigdzie wychodził z tym głupim Ślimakiem. Jak mam z nim
rozmawiać, skoro on ciągle się upiera i nie pozwala mi nic robić po swojemu. Mały
egoista…
– Ciociu, kto to „egoista”? – zapytała dziewczynka.
– To taki ktoś, kto robi coś tylko dla siebie i nie bierze pod uwagę zdania innych osób
–odpowiedziała Ciocia.
– Aha, to Ślimak jest takim egoistą?
– Zaraz się dowiesz, słuchaj dalej...
Dzik nastawił wodę na herbatę. Poszedł do łazienki, umył racice, wytarł je w miękki,
czysty ręcznik i wrócił do kuchni. Otworzył drzwi lodówki, rozejrzał się po półkach,
burknął coś pod nosem i usiadł zły przy stole.
– Hmmm, hmmm.... Nie mogę uwierzyć. Znów musiałem się bawić w to, co on chciał. Na
bagno nie pójdzie, bo zatonie, w ziemi nie będzie rył, bo za twarda, w żołędzie też nie
zagra, bo nie umie rzucać... Co to za zabawa z kimś, kto ciągle czegoś nie może. Hmmm.
Mały egoista.
Dzik usłyszał gwizd, podszedł do kuchenki, zdjął czajnik z ognia i zalał sobie herbatę.
Zobaczył, że odruchowo wyciągnął dwa kubki. Jeden dla siebie, drugi dla Ślimaka. Znów
burknął i schował kubek Ślimaka z powrotem do szafki.
– Już go więcej do siebie nie zaproszę. Za karę. Jak nie chce robić tego, co ja chcę, to niech
się sam bawi.
Zdjął z szyi szalik, o którym wcześniej zapomniał, usiadł na fotelu, wyprostował nogi i
napił się szybko herbaty, parząc sobie język.
– Grrrr, to jego wina! – burknął głośno. – Wszystko przez Ślimaka!
– Ciociuuu, dlaczego przez Ślimaka, jak on siedzi w swoim domu, a Dzik jest w swoim?
– Bo Dzik pogniewał się na Ślimaka – szepnęła Ciocia.
– Aha, to wszystko wiadomo – odszepnęła jej dziewczynka. – Możesz mówić dalej.
194
33955551
3

Dzik podmuchał herbatę, pomlaskał trochę językiem i napił się ponownie.
– Za gorąca – chrumknął.
Odstawił herbatę, wziął w racice gazetę i zaczął ją przeglądać.
– Nuuuda – mruknął Dzik. – Nudy na pudy.
Odłożył gazetę, znów podszedł do lodówki, wyjął trzy jajka, patelnię, widelec i postanowił
zrobić sobie jajecznicę. Umył jajka, rozbił je, dodał odrobinę soli, pieprzu, łyżkę mleka
i całość rozbełtał. Roztopił na patelni trochę masła i już miał wlać na nie masę jajeczną,
gdy przypomniał sobie o pomidorach. Podszedł do lodówki, wyjął pomidora i mruknął
do siebie: – Aaa, to przecież na końcu się je wrzuca, tak zawsze robi Ślimak.
– Grrrr, znów ten Ślimak! – burknął głośno Dzik. – To on jada jajecznicę z pomidorami,
więc ja nie będę! – Odłożył pomidory z powrotem do lodówki i wielce z siebie zadowolony
podszedł znów do kuchenki... Wlał jajka na patelnię i zamieszał.
Jajka ładnie się przyrumieniły, a po kuchni rozszedł się smakowity zapach jajecznicy.
Dzik nałożył sobie całość na talerz, przyniósł herbatę i zaczął wcinać swoją potrawę.
– Hmmm, jakaś mdła jest ta jajecznica. Czegoś tu brakuje... – Wziął solniczkę i posolił. –
Hmmm, nadal jakaś taka zwyczajna. – Wziął w racicę trochę pieprzu, posypał po wierzchu
i zamieszał. – Grrrr, nadal kiepska. – Popatrzył na lodówkę, zerwał się szybkim ruchem,
capnął z lodówki pomidora i wkroił go równo na talerz. – Chrum. Teraz zdecydowanie
lepiej, choć nadal nie to.
Zjadł trochę i stracił apetyt. Odsunął talerz i poszedł do sypialni.
Usiadł na łóżku, ubrał się w piżamę i powiedział sobie pod nosem: – Dzisiaj się nie kąpię.
Skoro jutro nie wychodzę z domu i nie spotkam się z tym nudnym Ślimakiem, to równie
dobrze mogę siedzieć brudny.
Chrumknął, stęknął i położył się spać. Ponieważ był już bardzo zmęczony, zasnął niemal
od razu.
Obudziło go kukanie kukułki znad pobliskiej łąki. Dzik zerwał się na równe nogi. „Już
południe! Ślimak czeka pod dębem!” Nagle przypomniał sobie, że nie chce już się bawić
ze Ślimakiem. Spochmurniał, spuścił ramiona w dół i skrzywił nos.
– No tak. Muszę coś wymyślić na dzisiaj. Może będę się bujał w hamaku albo poryję
trochę w polu rzepaku. Tak, to jest myśl! – I nie zważając na nic, wyszedł w podskokach
z domu i pobiegł w stronę pól.
Poskakał po żółtych krzaczkach, porył, pochrumkał i dumny z siebie począł wracać do
domu.
– Pobujam się w hamaku! To jest myśl!
Usiadł w hamaku i zaczął się bujać.
– Dziwnie tak samemu się bujać... Bez Ślimaka to nie jest to... Ale nie będę się z nim bujał.
Niech się sam buja. Znajdę sobie lepszego przyjaciela – takiego, który będzie robił to, co
ja chcę. – Spojrzał na zegarek, dochodziła czwarta. Czas na obiad.
Wrócił do domu i odgrzał sobie kotleta. Włączył radio, trafiając akurat na prognozę
pogody: „Dziś przez las przejdzie nagła i gwałtowna nawałnica. Kto nie musi, nie
powinien wychodzić z domu – niech w nim pozostanie dla własnego bezpieczeństwa”.
„No tak, mieliśmy robić dziś ognisko ze Ślimakiem” – pomyślał Dzik.
Zjadł kotleta i podszedł do telefonu, by sprawdzić, czy ktoś do niego dzwonił.
Automatyczna sekretarka wyświetliła 9 nagranych połączeń.
195
33955551
3

– Ojej, aż tak dużo? – zdziwił się Dzik.
Wszystkie połączenia pochodziły od jednego numeru. To zdenerwowany i zmartwiony
Ślimak dzwonił aż dziewięć razy. Dzik odsłuchał pierwszą informację: „Cześć, Dziku, to
ja, czekałem dziś na ciebie w południe pod dębem aż 2 godziny, nie było cię... Mieliśmy
iść nad wodę... Zmartwiłem się, bo się nie odezwałeś, więc w końcu zadzwoniłem. Daj mi
znać, czy wszystko u ciebie w porządku”.
– Czekał na mnie! A to ci! – Dzik zaśmiał się. – Ten głupi Ślimak na mnie czekał. Czym on
się tak bardzo zmartwił? Nikt nie kazał mu czekać. A niech się martwi. – Dzik wyłączył
sekretarkę i stwierdził, że nie będzie sobie niepotrzebnie zawracał głowy pozostałymi
wiadomościami.

196
33955551
3

Rozłożył się na kanapie i uciął sobie smaczną drzemkę. Obudził go wiatr wiejący z
otwartego okna. Wstał, zamknął okno i poszedł do kuchni napić się soku. Kątem oka ujrzał
migające światełko automatycznej sekretarki. Czekały na niego kolejne 3 wiadomości.
Podszedł do telefonu i odsłuchał ostatnią. To Ślimak mówił zdenerwowanym głosem:
„Dziku, Dziku, odezwij się, bo się o ciebie martwię. Naszykowałem już kanapki na nasze
ognisko, zrobiłem herbatę do termosu i nazbierałem drewna. Przynieś koc, ziemniaki i
jabłka, upieczemy je. Będzie pysznie. Będę czekał tam, gdzie zawsze”.
Dzik zdenerwował się i huknął sam do siebie: – Martwię! Ha! A wczoraj, kiedy się
chciałem bawić w coś innego niż ty, to się nie martwiłeś! Sam sobie rób to ognisko. –
Skrzywił nos i zadzwonił do Ślimaka.
Nikt nie odebrał. Dzik nagrał się na sekretarkę: – Halo, halo, Ślimaku! Nie mam dziś
czasu, mam już inne plany i dużo ważniejsze zajęcia niż ognisko z Tobą. Miłej zabawy. – I
odłożył słuchawkę.
– Będzie miał nauczkę. Niech sobie sam piecze ziemniaki. Ja jestem już najedzony.
Usiadł w fotelu, wywalił nogi na stół i przysnął.
– Ciociu, ciociu, ale nie można trzymać nóg na stole.
– Tak, Olu, ale to Dzik i widocznie zapomniał.... Może napijesz się herbatki?
– Nie, dziękuję, opowiadaj dalej...
Dzik chrapał i parskał przez sen. Nagle w mieszkaniu rozległ się huk. Okno trzasnęło z
całej siły o ścianę i wiatr wybił w nim szybę. Dzik zerwał się na równe nogi, zasłaniając
okno czym popadnie. Wiatr coraz mocniej wdzierał się do pokoju.
Dzik zakrył okno obrazem i pobiegł po deski i gwoździe do piwnicy. Po chwili okno było
już zabezpieczone.
– Ufff i po strachu – odsapnął Dzik, ocierając czoło racicą.
Usiadł spokojnie przy stole i włączył radio, lecz było w nim słychać tylko buczenie. Po
chwili jednak Dzik usłyszał przerywany głos: „Do... lasu zbliża się... tornado... niech
ucieka... się w domu”. I radio zamilkło. Dzik wywnioskował, że do lasu zbliża się tornado
i kto może, niech ucieka do domu.
– Do lasu zbliża się tornado... – powtórzył Dzik. – Tornado, do lasu... Ślimak jest w lesie!!!
Ślimak robi ognisko!!!
Dzik wystraszył się, spojrzał na zegarek – dochodziła godzina 20, na dworze robiło się
już ciemno.
Wybiegł za drzwi, tak jak stał. Po chwili wrócił do domu, wskoczył szybko do piwnicy,
zabrał dwie latarki, dwa płaszcze przeciwdeszczowe, koc i termos. Wrzucił wszystko do
plecaka, złapał jeszcze parasol i ruszył przed siebie.
– Ślimak jest sam w lesie. Sam w lesie… – szeptał do siebie zdyszany Dzik, biegnąc przed
siebie.
Pobiegł w prawo, potem w lewo, dobiegł do zagajnika, skręcił przy starej topoli... i się
zgubił. Na dworze zrobiło się zupełnie ciemno. W oddali słychać było dudnienie.
Dzik otworzył szeroko oczy, poświecił sobie latarką i zachrumkał:
– Zostawiłem go samego, mogłem z nim iść, przecież się umówiliśmy, a on tam czeka
pewnie na mnie i się boi. Zupełnie sam. Wcześniej czekał na mnie pod dębem... Jeśli coś
197
33955551
3

mu się stanie, to nigdy sobie nie wybaczę...
Dzik poświecił latarką w prawo i w lewo. Chrumknął i zaczął przedzierać się przez
gęstwinę paproci.
Dudnienie zbliżało się coraz bardziej.
– To pewnie tornado, muszę się pospieszyć. – Po chwili zapędził się jeszcze głębiej w las.
Noc tego dnia była wyjątkowa. W powietrzu czuć było zapach mokrego mchu. Gwiazdy
przykryte chmurami nie dawały żadnego światła. W lesie panowała całkowita ciemność.
Dzik się zgubił. To było pewne. Usiadł w miejscu, w którym stał i zaczął się zastanawiać,
co robić. Po chwili zobaczył migające w oddali światełko, poruszające się dziwnym
zygzakiem. Ognik zmierzał w stronę Dzika. Ten, zbity z tropu, nie wiedząc co robić,
zamarł i nasłuchiwał.
Światełko było coraz bliżej i bliżej. Nagle Dzik usłyszał: „Hop-hop, hop-hop!”. Cienki i
zdyszany głosik docierał z oddali.
– Hop-hop, hop-hop!
Dzik w jednej chwili rozpoznał głos Ślimaka.
– Ślimak!!!!
Uradowany zerwał się na równe nogi i pobiegł w stronę światełka.
– Ślimaku, jak się cieszę, że to ty. Tornado. Bałem się. Pobiegłem do ciebie – dyszał
zdenerwowany Dzik, wykrzykując urywane słowa.
– Bałeś się o mnie? Myślałem, że coś ci się stało. Nie przyszedłeś na ognisko. Przygotowałem
dla ciebie wszystko, czekałem... Ale zmartwiłem się, zgasiłem ogień i poszedłem cię
szukać.
– Ty, szukać mnie? – zdziwił się Dzik. – No ale jak to?
– Jesteś moim przyjacielem. Umawialiśmy się. Nie przyszedłeś w południe na spotkanie,
nie odpowiadałeś na moje telefony, nie pojawiłeś się na ognisku... A to do ciebie
niepodobne... Wystraszyłem się.
– Ty się o mnie bałeś? Wystraszyłeś? – Dzik spuścił głowę i przypomniał sobie, kiedy
siedział w domu, rył pole rzepaku i bujał się w hamaku, kiedy jadł sobie spokojnie kotleta...
Podniósł głowę i mruknął:
– W radio mówili, by uważać na tornado, które zbliża się do lasu... Myślałem, że coś ci
się stało. Przepraszam, że nie przyszedłem, że musiałeś na mnie czekać i zostałeś w lesie
sam...
Ślimak poświecił sobie latarką w twarz, uśmiechnął, się i powiedział:
– Nie szkodzi, przecież jesteśmy przyjaciółmi. A przyjaciele zawsze sobie pomagają i mogą
na siebie liczyć. Ale następnym razem daj mi proszę znać, jeśli nie będziesz mógł się ze
mną bawić, abym był spokojny i bym się o ciebie nie martwił…
Dzik popatrzył na Ślimaka ze wstydem, przełknął ślinę i pomyślał: „Ja mogłem, ale nie
chciałem”. I palnął nagle:
– A może poskaczemy teraz po bagnach?
Ślimak popatrzył na niego i powiedział:
– Mówiłeś o tornadzie, więc musimy uciekać do domu... Ale możemy poskakać jutro po
kałużach. – Ślimak uśmiechnął się szeroko. – Bo na bagna to ja jestem za mały, tam jest
dla mnie za głęboko, myślałem, że wiesz.
Dzik stanął zdziwiony. Dopiero teraz dotarł do niego sens słów Ślimaka.
198
33955551
3

– No rzeczywiście – wychrumkał. – Nie przyszło mi to do głowy, przecież ty jesteś za mały
na bagna i nie jesteś dzikiem, więc nie możesz ryć nosem twardej ziemi na polu... Nie
pomyślałem, przepraszam... A ja byłem na ciebie zły, bo myślałem, że jesteś samolubny
i chcesz się bawić tylko w swoje zabawy... I dlatego nie pojawiłem się pod dębem, bo
chciałem cię ukarać, a potem nie przyszedłem na ognisko. Teraz jest mi wstyd...
Ślimak uśmiechnął się.
– W porządku, rozumiem. Najważniejsze, by nic ci się nie stało. Na nic nigdy nie jest
za późno. Jutro nadrobimy ten stracony dzień, poskaczemy po kałużach, jeśli będziesz
chciał i poryjemy po grządkach z sałatą w moim ogródku. Co ty na to?
Dzik uradowany aż podskoczył.
– Dzięki! Jasne! Się wie! Będzie super!
Bum-bum! Dum-dum! – coś zadudniło niedaleko Dzika i Ślimaka.
– To chyba tornado! – krzyknął Dzik.
Złapał ryjkiem Ślimaka, wrzucił go sobie na plecy i krzyknął do niego:
– Trzymaj się mocno! Biegniemy do mojego domu! Tylko ja nie wiem gdzie, bo zgubiłem
drogę, musisz prowadzić!
– Jasne! – odkrzyknął Ślimak i wyciągnął z kieszeni kompas. – Kieruj się w lewo. Jakoś
dotrzemy.
Dzik zaczął biec. Po dziesięciu minutach dotarli do zagajnika i minęli starą topolę, potem
droga była już łatwa.
– Widzę dym z mojego komina! – krzyknął Dzik. – Jesteśmy na miejscu!
Dobiegli do domu, wytarli brudne nogi w wycieraczkę i zaryglowali drzwi. Zmęczeni,
oparli się o ścianę i usiedli na podłodze.
– Ufff, ale to była gonitwa – odsapnął Ślimak.
– Przecież to ja biegłem, a ty siedziałeś – odpowiedział Dzik.
– No tak, ale ja też się zmęczyłem. – Ślimak mrugnął okiem do Dzika.
Dzik wstał, włączył radio i nasłuchiwał: „Tornado w Lesie Południowym przeszło bokiem.
Obyło się bez deszczu. Nikt nie ucierpiał. Las Zachodni jest całkowicie bezpieczny. W
Lesie Zachodnim stacjonuje grupa Jeży, które grają na bębnach przypominających
odgłosy tornada. Oni również mogą czuć się bezpiecznie...”
– Grupa Jeży grających na bębnach w naszym lesie!!! – powiedzieli razem jednym tchem,
wysyłając sobie porozumiewawcze spojrzenie. – A to ci! – I zaczęli się głośno śmiać.
– Dzisiejszy dzień był pełen przygód. Dziś dużo zrozumiałem. Wiem już, że to nie ty
jesteś egoistą, tylko ja... Myślałem tylko o sobie i swoich własnych przyjemnościach,
zapominając, że każdy z nas ma swoje potrzeby – chrumknął Dzik. – Przepraszam, tak
źle cię oceniłem, zamiast po prostu szczerze z tobą porozmawiać.
– Masz rację i mądrze mówisz. – Ślimak uśmiechnął się i podał Dzikowi rękę. – Zgoda?
– Zgoda! – ucieszył się Dzik. – Dziś zostajesz u mnie. Zrobimy jajecznicę z pomidorami,
napijemy się herbaty i będziemy spać, wygrzewając nogi przy kominku. I tak to jest.
– Super – powiedział uradowany Ślimak.
Usmażyli razem pyszną jajecznicę z pomidorami, wypili herbatę i położyli się obok
kominka, przykrywając się kocami.

199
33955551
3

Ciocia spojrzała na śpiącą już Olę. Odstawiła na bok kubek z herbatą i poprawiła
dziewczynce koc, po czym odwróciła się na drugi bok, zamknęła oczy i zasnęła.
– Chrum, chrum – chrapnął Dzik.
Ola wyciągnęła rękę spod koca i złapała go za ucho, szepcząc:
– Nie chrap, Dziku.
– Chrum – odchrumknął Dzik.
W pokoju nastała cisza. Ogień w kominku dogasał, a cała czwórka smacznie spała, snując
we śnie plany na następny dzień.

200
33955551
3

201
33955551
3

W chałupce z żerdzi stojącej nad rzeką,
nie bardzo blisko i niezbyt daleko,
Bóbr zamieszkuje wraz ze swą rodziną
– ich tamy z drewna na cały kraj słyną.
Są sławni, majętni, piękni i młodzi,
lecz któż by bobrom potrafił dogodzić?
Raz szop pracz do Bobra przyszedł z wizytą:
– Ostatnio masz passę wprost znakomitą!
Wszak już od tygodnia jak z cebra leje
– mniemam, że popyt na tamy szaleje?
Bóbr westchnął głęboko: – Tak, mżyło nieco,
lecz jesień już późna – dni szybko lecą.
Zima niebawem nad rzeką zagości,
a ja będę musiał żyć z oszczędności.
Oj, niedobrze, Panie Bobrze…
Nazajutrz dzięcioł do Bobra zastukał:
– Ten dom to przecież przez duże S sztuka.
Znać rękę mistrza, gdy się go ogląda
– tu każdy detal wspaniale wygląda!
– A czy przyjrzałeś się bliżej fasadzie? –
Bóbr na to – Niestety jest już w rozkładzie.
Stado korników łakomie ją drąży
– nim minie tydzień, zawalić się zdąży.
Oj, niedobrze, Panie Bobrze…
Żabie się widok podobał z werandy:
– To lepsze niż w śniegu skąpane Andy.
Wodospad mieniący się w słońca blasku
to pejzaż godzien mojego poklasku!
Bóbr się zasępił: – To słońca skrzenie,
w oczy mnie nieraz raziło szalenie,
a położone dokoła moczary
wprost uwielbiają odwiedzać komary!
Oj, niedobrze, Panie Bobrze…
202
33955551
3

Następnie zając nad rzekę przykicał:
– Bobrze, masz bardzo zdolnego dziedzica.
Warsztat mu chyba bez obaw przekażesz
– on się swym kunsztem na pewno wykaże!
– Ma mocne siekacze – Bóbr odrzekł cicho –
lecz mieszka mu w głowie przewrotne licho
i każe się mizdrzyć do bobrzych panien.
Czy serca choć skrawek ojcu zostanie?
Oj, niedobrze, Panie Bobrze…
A konik polny, niewiast piewca znany,
na cześć żony Bobra śpiewał peany.
Jej oczy to modre dwa oceany,
a – wierzcie mi – jestem w tym obeznany!
Bóbr na to: – Wiem, że podobać się umie
oraz bez trudu wyróżnia się w tłumie,
ale się często zamartwiam nocami,
że ona nas wszystkich puści z torbami.
Oj, niedobrze, Panie Bobrze…

203
33955551
3

Razu pewnego podniosły się wody,
co wszystkim przyniosło wymierne szkody:
Bobrów siedziba runęła do rzeki,
a meble zabrały pieniste ścieki.
Syn Bobra zaczął nagrywać przeboje,
aby rozszerzać miłosne podboje.
Żona uznała, że życia jej szkoda,
by dalej koczować na mokrych kłodach,
a Bóbr nad rzeką sam został jak palec
– o dziwo, narzekać nie myśli wcale.
– Nie mam obecnie już nic do stracenia,
co mój punkt widzenia mocno odmienia.
Znów unieść się mogę na skrzydłach marzeń,
wyrwawszy się z pędu przyziemnych zdarzeń
– bez żadnych obaw o cenne me mienie.
Na tę odmianę się cieszę szalenie!

204
33955551
3

205
33955551
3

Wiuuu! – to było najpierw. A potem: Łubudu! Bum! Brzmi to może niegroźnie, ale „bum”
oznaczało uderzenie pupą o ziemię. A to zabolało. Sebastian skrzywił się, ale już po chwili
nie pamiętał o bólu. Co innego zaprzątało jego uwagę. Co się stało? Gdzie jest? I jak się tu
znalazł? Dopiero co był w swoim pokoju, potem usłyszał to „wiuuu”, wszystko się zakręciło,
obróciło, wywróciło i znalazł się w tym miejscu – na łące nad rzeczką. Z tyłu jakiś las, w
dali coś jakby zamek. A gdzie jego blok, inne bloki, ulica, sklep, przedszkole? Gdzie plac
zabaw z karuzelą? I gdzie są rodzice? Gdzie półka z zabawkami? Gdzie wszystko jest? A
jakby mało było nieszczęść, to tam, gdzie teraz był, padał deszcz, było zimno, szaro i byle
jak. Nie bardzo pamiętał, co się stało wcześniej. W ogóle niewiele pamiętał. Czuł w głowie
dziwną pustkę.
– Cześć! – odezwał się cienki głosik.
– Cześć – odpowiedział niepewnie Sebastian, rozglądając się uważnie wokół.
I wtedy ją dostrzegł. Wyglądała zza krzaka. Była trochę dziwna. Miała długie rude
włosy, bardzo potargane. Ubrana była w długą niebieską sukienkę, taką trochę jak z balu
przebierańców. Z tym że z pewnością nie byłby to pierwszy bal przebierańców dla tej
sukienki, bo była ponadrywana w kilku miejscach i cała w plamach. Dziewczyny są jednak
bardzo głupie i nic dziwnego, że ubierają takie stroje. Sebastian na balu przebierańców był
przebrany za kosmonautę. I to był porządny strój. A ta kiecka… Nie warto nawet o tym
mówić.
– Idziesz na bal maskowy? – zapytał grzecznie. – Chyba nie jesteś z mojego przedszkola...
– Nie jestem z żadnego przedszkola. I na pewno nie wybieram się na żaden bal w tej starej
kiecce – odpowiedziała trochę lekceważąco. – Zresztą ty w tych swoich łachach też raczej
nie masz szans być wpuszczony na bal.
– Chyba się zgubiłem. – Sebastian postanowił nie owijać w bawełnę i przedstawić swój
problem.
– Chyba nie. – Dziewczynka wzruszyła ramionami. – Wydaje mi się, że dobrze trafiłeś.
Czekałam zresztą na ciebie.
– O! – Tylko tyle Sebastian zdołał powiedzieć. Był zbyt zaskoczony. Po prostu zaniemówił.
– Nie wiesz, gdzie jesteś? – domyśliła się dziewczynka.
Sebastian pokiwał głową. Już miał jej odpowiedzieć, ale nagle zobaczył coś, co zaskoczyło
go jeszcze bardziej. W jego stronę szedł wilk. Prawdziwy wilk! Miał wielką paszczę,
złowrogo błyszczące oczy i wyszczerzone zęby, które nie pozostawiały żadnych złudzeń co
do jego intencji. Przerażony Sebastian podniósł rękę i palcem pokazał dziewczynce wilka.
– Nie uczyli cię, żeby nie pokazywać palcem? – zapytała. – Uciekaj! – krzyknęła do wilka,
rzuciła w jego stronę szyszką, a zwierz podkulił ogon i odszedł.
– Ale to był wilk – wyjąkał.
– Wilk. I co z tego? On i tak nic ci nie zrobi, bo nie może. Nie znasz bajki o Czerwonym
Kapturku?
– Znam. Wilk zjadł najpierw babcię, a potem Czerwonego Kapturka...
– No i co się stało potem?
– Przyszedł myśliwy, zabił wilka, rozpruł jego brzuch, wydostał babcię i Czerwonego
Kapturka.
– Trele-morele. Początek rzeczywiście był taki, ale to bajka, a w bajce nikogo nie może
spotkać krzywda. Myśliwy złapał wilka i najpierw rozpruł mu brzuch. Oczywiście pod
206
33955551
3

znieczuleniem, żeby wilka nie bolało. Potem wydostał te ofiary losu, które dały się pożreć,
aż w końcu zszył brzuch i odesłał wilka tutaj.
– A co jest tutaj?
– Wygonisko dla czarnych charakterów bajek.
– Co to znaczy „wygonisko”?
– To od wyganiania.
– A co ty tu robisz?
– To samo. Jestem przyrodnią siostrą Kopciuszka.
– Kopciuszek miał dwie siostry.
– Chociaż tyle wiesz! Bo już myślałam, że wy teraz tylko o Myszkach Miki i Strusiach
Pędziwiatrach wiecie. Moja siostra zaginęła i muszę ją znaleźć. Czekałam na ciebie, bo
tylko dziecko z normalnego świata może znaleźć drogę do Sadzawki Przypominawki. Jak
napiję się z niej wody, to sobie przypomnę, gdzie rozstałam się z Augustą.
– Siostry Kopciuszka nazywały się Gryzelda i Anastazja – wtrącił Sebastian.
– Tylko w filmie Disneya. Moja siostra to Augusta, a ja jestem Zazula. No, to idziemy?
– Dokąd?
– Nienormalny jesteś? – Zazula zaczęła się irytować. – Do Sadzawki Przypominawki.
Dzięki wodzie z tej sadzawki rozjaśnia się umysł i po jednym łyku już się wie to, co chciało
się wiedzieć.
– Ale ja nie wiem, gdzie jest ta sadzawka. Chyba nie jestem z normalnego świata. W każdym
razie słyszałem kiedyś, jak mój tata mówił, że nasz świat zwariował. A jak zwariował, to
chyba nie jest normalny?
– Nie nudź. Idziemy. Jak zaczniemy iść, to na pewno wydarzy się coś takiego, że znajdziesz
drogę do sadzawki.
No i poszli. Sebastian nie był pewien, czy to dobry pomysł, ale innego nie miał. No, może
miał. Pamiętał, kiedy mama mówiła mu, że gdy się zgubi, to ma nie kombinować i nie
ruszać się nawet na krok, a wcześniej czy później ktoś go znajdzie. Może więc lepiej było
zostać? Pamiętał jednak niewiele. Może więc woda z tej sadzawki przywróci mu pamięć?
Poza tym zostając, przemókłby do suchej nitki, a jeśli pójdą przez las, to jest szansa, że
drzewa go osłonią przed kropelkami – ale do lasu było daleko. Może lepiej byłoby iść do
zamku? Jeśli tam mieszkają jacyś dorośli, to może oni by mu pomogli.
– A może chodźmy do zamku?
– Lepiej nie. To zamek Gargamela. A kiedy Gargamel głodny, to zły, a nie jadł od dość
dawna, bo ma ochotę na smerfną zupę, a tu smerfów nie ma. Chciałbyś, żeby ciebie wziął
za smerfa? Też nie jesteś duży, a na dodatek z zimna robisz się siny.
Co robić? Co więc robić? Sebastian uznał, że nie ma sensu iść do zamku. Na szczęście
już doszli do lasu. Między drzewami była jakaś kolorowa chatka i pachniała zachęcająco...
Gdy podeszli bliżej, okazało się, że jest cała z lukrowanego piernika. Sebastian nie mógł się
powstrzymać i odłamał kawałek. Wtedy z okna wyjrzała starsza pani.
– Zapraszam do środka. W domu mam więcej łakoci – zagadnęła milutko.
Wtedy jednak Sebastian przypomniał sobie bajkę o Jasiu i Małgosi. Grzecznie więc
podziękował za gościnę i poszli dalej. Nie uszli jednak zbyt daleko, gdy okazało się, że tuż
za chatką Baba Jaga zastawiła pułapkę: wykopała głęboki dół, zamaskowała go i czekała,
aż ktoś do niego wpadnie. No i się doczekała – pierwszy wpadł Sebastian, a zaraz po nim
207
33955551
3

Zazula. Chłopiec zaczął podejrzewać, że w tym wygonisku życie polega na tym, że ciągle
się na coś spada. Niełatwo tu było żyć. Smutne rozmyślania przerwały mu batoniki lecące
na głowę. Cała masa batoników.
– Zjedzcie trochę, bo cherlaki z was – wymamrotała Baba Jaga.
– Ja mogę jeść tylko jednego batona tygodniowo. Więcej nie mogę, bo od batonów psują
się zęby. A w tym tygodniu już jednego zjadłem – powiedział Sebastian, oddając łakocie
Zazuli.
– Dajesz mi je, bo niby moje zęby mogą się popsuć?! – zapytała ze złością dziewczynka i
nie wzięła słodyczy.
Gdy jakiś czas później Baba Jaga zajrzała do dołu, ze zdziwieniem odkryła, że batony leżą
nieruszone. Dokładnie tyle, ile rzuciła.
– Jeśli nie chcecie jeść, to bez łaski. W takim wypadku upiekę was już teraz, zanim mi tu
schudniecie – powiedziała i zrzuciła wiadro, do którego przywiązała linę. – Wchodźcie do
środka, wyciągnę was.
Sebastian i Zazula popatrzyli na siebie znacząco. Musieli podjąć decyzję, czy zostają i
liczą na cud, czy wychodzą i próbują uciec. Z cudami różnie bywa, więc uznali, że lepiej
jednak będzie wejść do wiadra. Gdy już to zrobili, Baba Jaga pociągnęła za sznur i... nic.
Pociągnęła drugi raz – i znów to samo.
– Chyba się postarzałam. Siły już nie te, co dawniej – mówiąc to, podreptała po drabinę.
Kilka minut później dzieci mogły wyjść z dołu – prosto do worka, z którym czekała Baba
Jaga.
– Ja nie potrafię. Nie chodziłem nigdy po drabinie. Boję się – powiedział Sebastian.
Baba Jaga chcąc nie chcąc zeszła na dół, żeby pokazać, do czego służą szczebelki.
– Aha! O to chodzi! – powiedział radośnie Sebastian i szybko wspiął się po drabinie.
Zazula podążyła za nim, a gdy już była na górze, oboje wciągnęli drabinę, zostawiając w
dole Babę Jagę.
– Znów to samo! – zezłościła się staruszka. – Co za dzieciaki. Chwila nieuwagi i to
wykorzystują.
Dzieci jej nie słuchały, tylko poszły ścieżką dalej. Łatwo nie było. Sebastian w przyspieszonym
tempie zdobywał wiedzę o wygonisku. Chyba nie było to najmilsze miejsce na świecie.
Gdy chłopiec rozejrzał się wokół, zobaczył, że w lesie było pełno kwitnących paproci. Trochę
inaczej wyobrażał sobie te kwiaty. Wydawało mu się, że to coś bardzo dużego, kolorowego,
przeciągającego uwagę. Nic z tych rzeczy. Kwiaty były bardzo mizerne, w kolorze nijakim,
coś między białym a żółtym.
Między paprociami czaili się zbójcy. Nie wyglądało to dobrze. Zazula uspokoiła jednak
swojego towarzysza zapewnieniem, że robią oni sporo szumu, ale ich celem jest tylko
nastraszenie. Nic więcej nie mogą zrobić, więc nie ma sensu się nimi przejmować.
W końcu wyszli z lasu. Okazało się, że szli w dobrym kierunku. Za lasem była sadzawka.
Może to właśnie ta sadzawka! Jednak na prowadzącej do niej drodze ktoś stał. Piękna
kobieta. Chyba najpiękniejsza kobieta, jaką Sebastian widział – oczywiście nie licząc jego
mamy. Kobieta uśmiechała się i wyciągała do niego rękę z jabłkiem.
– Pewnie zgłodniałeś – zagadnęła.
Już miał wziąć owoc… Coś go jednak zaniepokoiło.
– No bierz! – warknęła kobieta.
208
33955551
3

I jakoś tak się porobiło, że już ani nie była piękna, ani miła. Zazula pociągnęła Sebastiana
za rękę i ominęli kobietę.
– Brakuje ci Śnieżki, więc wciskasz te jabłka każdemu jak leci? – rzuciła na pożegnanie
Zazula, a następnie podbiegła do sadzawki i napiła się wody. – Wiem! Wiem! Udało się! –
krzyknęła radośnie.
Sebastian również podszedł do sadzawki i też się z niej napił. I… nic.
– Nadal niczego nie pamiętam – powiedział ze smutkiem. – Ta woda chyba nie działa.
– Działa, ale tylko na postaci z bajek. Przecież nie obiecywałam ci, że sadzawka rozwiąże
twoje problemy! – usłyszał od Zazuli.
Dziewczynka pożegnała się i pobiegła na spotkanie siostry.
Chłopiec został sam. Już nie musiał udawać dzielnego. Łzy same popłynęły mu po policzkach.
Nagle woda zabulgota i spod wody wychynęła głowa dziwnego, zielonego stwora.
– Czemu płaczesz? – zapytał wodnik, bo to właśnie był on.
– Zazula pobiegła do swojej siostry, a ja zostałem sam. Nie chcę być sam. Tęsknię za mamą,
za tatą. Za siostrą...
Nagle przerwał. Czyżby woda zaczęła działać? Dopiero teraz przypomniał sobie, że on też
ma siostrę. Starszą. I chyba się z nią pokłócił, bo zrobił coś strasznego. Tak bardzo chciał
zobaczyć Magdę i ją przeprosić. Ale pewnie już było za późno. Zostanie w tym wygonisku...
Wiuuu! A potem: Łubudu! Bum! I Sebastian zobaczył, że jest w pokoju Magdy.
– Przepraszam. Już nigdy nie dotknę twoich zeszytów i nie będę w nich malował. Obiecuję
– powiedział cicho.
– Przez tydzień będziesz wynosił za mnie śmieci. Zgadzasz się na taką karę? – zapytała
Magda.
– Jasne! I mogę posprzątać u ciebie w pokoju.
– Może lepiej nie...
Wszystko było tak jak dawniej. Za oknem świeciło słońce. Sebastian był w swoim domu. Ze

209
33955551
3

swoimi zabawkami.
– Lepiej w przyszłości uważaj i nie rób złych rzeczy, bo do wygoniska naprawdę jest łatwo
trafić – usłyszał nagle.
Czy to możliwe, żeby mówił do niego miś Teodor? Ale przecież misie nie mówią. A może
jednak...

210
33955551
3

Agnieszka Steur

Mieszka i pracuje w Holandii. Absolwentka Uniwersytetu Amsterdamskiego – kierunek
języki słowiańskie i kultura. Pisze i uczy języka polskiego na obczyźnie już od wielu lat.
Jest autorką powieści fantasy Wojna w Jangblizji. W Tamtym Świecie, dwujęzycznej książki poświęconej życiu na emigracji Słowa do użytku wewnętrznego, a także opowiadania
Opowieść trzeciego stopnia, które znalazło się w książce Szkice z życia (akcja Blogerzy
Książki Piszą). Agnieszka jest zagorzałą zwolenniczką nauki języka polskiego dzieci urodzonych i wychowywanych w polsko-holenderskich rodzinach. Ma na swym koncie wiele
nagród w międzynarodowych konkursach literackich. W roku 2012 została nominowana
w Holandii do nagrody Polaka Roku w kategorii Kultura.

Renata Suchodolska

Mieszkanka Sardynii, z pochodzenia Lęborczanka. Uzyskała dyplom z wiolonczeli na
Akademii Muzycznej w Bydgoszczy. Była członkiem zespołu jassowego Maestro Trytony. Razem z zespołami kameralnymi koncertowała dla linii pasażerskich Carnival Cruise
Lines. W roku 2007 otrzymała nagrodę w konkursie literackim Polish Books London zorganizowanym przez wydawnictwo Videograf II (publikacja w antologii Na końcu świata
napisane). W 2011 zdobyła pierwszą nagrodę w konkursie literackim im. Mieczysława
Stryjewskiego w Lęborku za opowiadanie Choinka, w 2012 drugą nagrodę w konkursie
literackim O Złoty Syfon w Brzegu. Jest jednym z założycieli polsko-sardyńskiego stowarzyszenia kulturalnego. Prowadzi blog www.poloniasardynia.blox.pl. Pisze też do rubryki
Dziennik Matki na blogu www.mumsfromlondon.com. Okazyjnie pracuje jako tłumaczka i nauczyciel języka angielskiego. Niedługo ukaże się jej pierwszy e-book z tekstami z
Dziennika Matki.

Artur Kruk

Z wykształcenia inżynier; z doświadczenia (głównie): analityk, coach, menedżer, szkoleniowiec, doradca; z zainteresowań: psycholog i poszukiwacz sensu dla zabawy – rymuje,
rozwiązuje krzyżówki jolki, nie pogardza sudoku. Tata dwóch fantastycznych córek, które
(niestety) z bajek już wyrosły.

Monika Płoszaj

Rocznik 1991, od czerwca 2012 roku sprzątaczka, kucharka i bajkopisarka, przede wszystkim jednak mama Kacpra, czyli Kobieta na cały etat!. Ostatnio jej pasją stało się blogowanie, do którego wraca w niemal każdej wolnej chwili. Poza tym zanurza się w książkach, a
211
33955551
3

jej numerem jeden wśród autorów jest Miron Białoszewski. Kacperek w Smoczej Dolinie
to jej debiut w tej formie literackiej. Wieczna studentka, która pasjonuje się również muzyką oraz eksperymentami kulinarnymi. Prowadzi bloga: http://www.muminpinkdress.blox.
pl/

Ilona Popławska

Urodzona w 1985 roku. Ukończyła Technikum Gastronomiczne w Toruniu z dyplomem
technika żywienia oraz Policealną Szkołę Hotelarską jako technik hotelarz. Mieszka w małej wsi, gdzie poznaje tajniki ekologii i przyrody. W Internecie prowadzi blog Kreatywnym
Okiem, gdzie dzieli się autorskimi pomysłami na zabawy z dziećmi. Jej artykuły ukazują
się m.in. na portalu Qlturka.pl. Współtworzy darmowe e-czasopismo dla rodziców zatytułowane Urwiskowo. Jej inspiracją są dzieci i wszystko, co z nimi związane. W wolnych
chwilach pisze amatorsko bajki dla dzieci, zagłębia się w literaturze dziecięcej oraz poznaje
uroki przyrody wraz z synem. Mama chłopca w wieku przedszkolnym.

Dagmara Bożek-Andryszczak

Urodzona w 1986 roku w Krakowie. Absolwentka filologii polskiej oraz kultury Rosji i
narodów sąsiednich na Uniwersytecie Jagiellońskim. Pracuje jako tłumacz, PR-owiec, a od
paru miesięcy jako dydaktyk w unijnym projekcie EduScience i pracownik Polskiej Stacji
Polarnej w Hornsundzie na Spitsbergenie. Właścicielka strony Tłumaczenia z tłumaczenia
(www.dagatlumaczy.pl), poświęconej teorii przekładu oraz współautorka bloga Dom pod
Biegunem (www.dompodbiegunem.pl). Interesuje się tańcami izraelskimi, czeskim kinem
oraz nauką języków obcych.

Monika Dyrlica

Chodzi z głową w chmurach, wie, że wszystko jest możliwe. Kocha życie i ludzi. Widzi
szklankę do połowy pełną. Prywatnie hoduje Małża, dwóch synów i kotkę, zawodowo
przyrodniczka, autorka dwóch przewodników po ZOO. Prowadzi dwa blogi: Skorpion w
Rosole (www.skorpionwrosole.blogspot.com) i Kręgosłup Oralny (www.oralny.blogspot.
com). Jej największym marzeniem jest zobaczyć zorzę polarną.

Dorota Kamińska

Z wykształcenia i pasji jest historykiem sztuki. Od ponad roku próbuje odnaleźć życiową
równowagę, mieszkając w Grecji. I czasami jej się to udaje! Pisze teksty o podróżach i sztuce, w międzyczasie obserwując fascynujący świat okolicznych kotów. Prowadzi swoje dwa
blogi: www.salatkapogrecku.blog.pl oraz www.zeszminkawpodrozy.blogspot.com

Kinga Lis

Mama Cysi, obrończyni praw zwierząt, zakochana w swojej bardzo wymagającej córce,
najspokojniejszym na świecie mężu i w Rzymie. Łapie sto srok za ogon i ma tysiąc pomysłów na minutę. Z natury choleryczka, uwielbiająca podróże autostopem. Od urodzenia
córki w marcu 2012 roku prowadzi osiadły tryb życia w domu. W Internecie prowadzi
blog o książkach: http://stronynatony.blogspot.com/

212
33955551
3

Marysia Bocheńska

Jest rodowitą krakowianką, kochającą swoje miasto. W zeszłym roku ukończyła studia
kulturoznawcze. Typowa z niej humanistka – w centrum jej zainteresowań zawsze znajduje się człowiek i jego natura. Uwielbia bajkowy, absurdalny i nonsensowny świat. Drażni
ją ludzka powaga i schematyczność myślenia. Uwielbia ludzi z wyobraźnią, dlatego też
bardzo lubi dzieci, bo one nie znają jej granic. Pisanie bajek – to wymarzona praca jej życia.

Autor Anonimowy

Miłośnik bajek i tworzenia literatury, pragnący pozostać anonimowy.

Monika Gała

czyli internetowy Krasnoludek
Dumna właścicielka dwóch blogów: krytycznoliterackiego Wyrażone Słowami oraz grafomańskiego Magia Grafomanii, na których stara się w miarę elokwentnie i przystępnie
wyrażać swoje zdanie. Miłośniczka dzieci i ich wariacji, wielbicielka i niewolniczka czekolady oraz kawy. Początkująca tworzycielka literacka, wolontariuszka i uczennica dążąca do
miana pedagożki. Dwudziestolatka zakochana w Warszawie i rodzinnej wsi.

Karolina Karpiel

Urodziła się we wrześniu 1984 roku. Kilka lat temu odkryła, jaką radość sprawia jej pisanie.
Pisze więc. Co więcej, pisze, więc jest! Jej regularne randki ze słowem można bezkarnie
podglądać na blogu Mała Mi (www.jatonieja.blogspot.com). Od niedawna, z miłości do
słowa i pięknych wnętrz, prowadzi bloga wnętrzarskiego Wewnątrz Wnętrza (www.czteryscianytoniedom.blogspot.com).

Andrzej F. Paczkowski

Urodził się w 1982 roku w Wodzisławiu Śląskim. Miłośnik czeskiej kultury, od wielu lat
mieszka w Pradze w Czechach. W roku 2011 debiutował nowelą Bo moje siostry. W roku
2012 jego dwie opowieści ukazały się w antologiach Słodko-gorzko (Oczy szeroko otwarte) oraz Halloween po polsku – Wioska przeklętych (Zbłąkana dusza).

Emilia Baczyńska

Artystka z zamiłowania i wykształcenia. Wrocławianka z wyboru. Wciąż poszukująca swojej drogi, starając się przy tym zbytnio nie wydorośleć.

Edyta Stępień

Z wykształcenia prawnik, z zawodu urzędnik, żona i mama dwóch córek. Od czterech lat
prowadzi bloga. Nie zawsze regularnie, czasami życie absorbuje ją całkowicie. Zawsze jednak chętnie wraca do pisania. Mówią o niej małomówna, dlaczego? Woli pisać niż mówić...
Można znaleźć ją tu:
http://malomowna-e.blog.onet.pl/
http://malomowna.blogspot.com/
213
33955551
3

Inwentaryzacja Krotochwil

Z przyrodzenia niewiasta, z pochodzenia Warszawianka, z wykształcenia humanistka. Posiadaczka osobowości wielorakiej. Lubi recenzować książki, których nie ma czasu czytać.
Pija tylko kawę a odżywia się głównie magnezem. We wszystko wątpi, niczemu się nie
dziwi.
Prowadzi bloga Inwentaryzacja Krotochwil http://omnipotencja.blogspot.com/, gdzie
gromadzi zabawne obrazki i opisuje wesołe anegdoty z życia, a czasami sarkastycznie porusza inne, arcypoważne tematy.

Justyna Jonek

Na ramieniu nosi torbę, w torbie portfel, a w nim dowód osobisty, z którego można się
dowiedzieć, że jest kobietą, ma niebieskie oczy, urodziła się w ostatnich dniach 1988 roku
i mieszka w Kątach Opolskich. Z dokumentów uznawanych czasem za ważne posiada (na
dnie szafy) dyplom licencjata z filologii polskiej (specjalność: lingwistyka kulturowa, pieczęć Uniwersytetu Wrocławskiego, zdjęcie z szerokim uśmiechem, który wymusił na niej
fotograf po wyrzeczeniu następujących słów: „W tym szaleństwie jest metoda”). Z informacji uznawanych za mniej ważne: zdarza się, że nosi skarpetki nie do pary.
Prowadzi blog Pod namiotem życia (http://namiot.wordpress.com/).

Danuta Awolusi

Autorka powieści Na wysokim niebie, kocha pisać o książkach, śpiewać i uprawiać sport.
Pochodzi ze Śląska, ale obecnie mieszka w Warszawie, gdzie pracuje, biega, pisze i namiętnie czyta. Jej recenzje i teksty krytycznoliterackie można znaleźć na blogu Książki Zbójeckie. Od grudnia 2012 autorka prowadzi również blog sportowy The Fit Project (www.
fit-project.pl).

Mariusz Grygierczyk

Jest absolwentem polonistyki na Uniwersytecie Śląskim. Mieszka i pracuje w Katowicach.
Na łamach prasy debiutował w 1983 roku. Wydał dwa arkusze poetyckie: Nic nam nie
zostało z marzeń ojców (1985) oraz Coraz bardziej cisza, coraz bardziej noc (1991). Kilka jego wierszy zostało też pomieszczonych w Śląskim almanachu poetyckim (1989). Od
maja 2012 roku prowadzi muzyczny blog, w którym pisze o największej pasji swojego
życia – muzyce rockowej.

Michalina Jusik

Uczennica Liceum Ogólnokształcącego w Obornikach Wielkopolskich. Mieszka w niewielkiej miejscowości pod Poznaniem. W blogowym świecie funkcjonuje pod pseudonimem Meme, a jej blog Książki Meme to miejsce, w którym może dzielić się swoją pasją,
jednocześnie robiąc to, co kocha – czytać i pisać recenzje przeczytanych przez siebie pozycji, a także tworzyć cykle krytycznoliterackie i rozmawiać z innymi książkoholikami. Swoim świadectwem chciałaby zachęcić do czytania nie tylko dorosłych, ale przede wszystkim
młodzież, która stroni od lektur.

214
33955551
3

Agnes A. Rose

Z wykształcenia urzędnik państwowy i nauczyciel języka angielskiego, natomiast z zamiłowania historyk. Uwielbia bawić się słowem i tworzyć wszelkiego rodzaju formy literackie.
W 2011 roku założyła blog Kraina Czytania (http://krainaczytania.blox.pl/), którego kontynuację stanowi blog W Krainie Czytania i Historii (http://wkrainieczytania.blogspot.
com/), na którym promuje czytelnictwo, zachęca do sięgnięcia po publikacje dotyczące
historii, a także przeprowadza wywiady z pisarzami polskimi i obcymi. Jest również twórcą i współautorem bloga międzynarodowego, który powstał w ramach promocji literatury
w świecie (http://agnes-books.blogspot.com/).

Olaf Tumski

Niezależnie od tego, czy pisze dla dzieci, czy dla dorosłych, jego teksty mają wspólny
mianownik. Autor wywraca do góry nogami ustalony porządek rzeczy i świat, do jakiego jesteśmy przyzwyczajeni. W jego książkach zjawiska tajemnicze i mistyczne kryją się
w przyziemnej, szarej rzeczywistości oraz w pozornie banalnych przedmiotach. Powieści
Olafa Tumskiego zawsze dzieją się w Poznaniu (nawet jeśli to słowo nie pada), mieście, w
którym żyje, a którego przeszłość i teraźniejszość dostarcza wielu inspirujących tematów.
Autor książek, bajek i opowiadań: Wymyślony, Dwunasta warstwa, Tomkowe historie, U
Źródła, Golem poznański (antologia Szkice z życia), Fabryka rowerów (zbiór Gorąca antologia). Blog autora: http://olaftumski.blogspot.com/

Maria Izabela Fuss

Na stałe mieszka na Wyspach Brytyjskich. Pomysłodawczyni Cheeky Elfa i Fuzzy’ego Buzzy’ego. Obecnie przygotowuje swoją czwartą książkę – tym razem w wersji Kindle. Autorka bloga Cheekylandia. Ostatnio odkryła w sobie talent kulinarny i pasję do robienia na
drutach. Kocha zwierzęta, a w szczególności swoją sunię Emilkę i koszatniczkę Marysię.

Mateusz Jakubczak

Urodzony 1 stycznia 1996 roku. Obecnie uczeń w Technikum Informatycznym. Wielki fan
FC Barcelony oraz całej Katalonii. Miłośnik literatury fantastycznej i historycznej. Ogląda
wszelkiego rodzaju filmy, kocha również Dextera. Pierwszy blog założył kilka lat temu, co
zakończyło się fiaskiem. Obecnie prowadzi ważną dla niego stronę o tematyce lifestyle.

Barbara Bielecka-Grzymkowska

Z wykształcenia nauczyciel języka polskiego, biblioterapeuta, z zamiłowania bukieciarka.
Namiętnie i z pasją wychowuje dwoje dzieci, wplatając w to pisanie bajek, układanie kwiatów i wicie wianków. Od 2010 roku prowadzi blog florysztuka.blogspot.com, na którym
pokazuje, co się udało zrobić wraz z dziećmi lub dla dzieci. W 2012 roku założyła blog
trelemorele-bajkicichograjki.blospot.com, na którym publikuje bajki o skrzacie Fryderyku i kotce Tusi.

Agnieszka Prużyńska

Urodzona w 1981 roku. Jest rodowitą torunianką, szczęśliwą żoną i mamą trzech córek:
215
33955551
3

Weroniki, Amelii i Anastazji. Od dwóch lat uczy dzieci w trybie Edukacji Domowej, o
czym prowadzi blog (http://kolecja.wordpress.com/). Lubi gotować, szyć i haftować oraz
wykonywać inne prace ręczne. Pokusiła się nawet o uszycie kilku lalek.

Karolina Niedzielska

Z wykształcenia socjolog i dekorator wnętrz. Z zamiłowania fanka hand-made’u, powieści
H. Murakamiego i paintballa. Żona, Mama 2,5-letniego Aleksandra. W tym roku ciesząca
się swoją ostatnią dwudziestką. Bloga www.tuli-pyszczki.pl prowadzi od ponad roku, z
nieustannie wielkim entuzjazmem.

Justyna Karolina Gałązka

Pisze dla przyjemności. Z zawodu jest projektantką. Absolwentka Projektowania Graficznego na Wydziale Grafiki Akademii Sztuk Pięknych we Wrocławiu. Brała udział w wielu
wystawach indywidualnych i zbiorowych, m.in. książki unikatowej, malarstwa, grafiki i
fotografii, np. Wystawa Ilustracji w Gauchy we Francji, Foto Art Festiwal w Bielsko-Białej,
Książka Otwarta – wystawa książki artystycznej we Wrocławiu, indywidualna wystawa
Coś itd. Jej innymi zainteresowaniami są: podróże, muzyka, film, psychologia oraz gotowanie i sporty ekstremalne. Parę lat temu założyła kilka blogów, z których najważniejszym
dla niej jest Z lasu. W 2012 roku wzięła udział w projekcie Blogerzy Książki Piszą, pisząc
opowiadanie Ja – Mała.
Jej pozostałe blogi to:
www.galaz-design.blogspot.com
www.siedzesobie.blogspot.com
www.gaga-galazinka.blogspot.com

Ania Gotkowicz

Absolwentka finansów i bankowości z wyraźnie przerośniętą lewą półkulą. Po urodzeniu
synka poczuła instynktowną potrzebę jej zrównoważenia i zaczęła realizować się w działaniach twórczych, których rezultaty dokumentuje blog bajeczkadlasyneczka.blox.pl. Pracuje w zawodzie, a w czasie wolnym oddaje się podróżom, działalności blogerskiej oraz
rozmowom z bardzo wygadanym dwulatkiem.

Iwona Leończuk

Blogerka z niemal dziesięcioletnim stażem. Obecnie prowadzi dwa blogi: Tęcza w kałuży (http://pamiateczki.blox.pl/html) i Zapytajki z innej bajki (http://pytam.blox.pl/html).
Poza tym jest przeciętną osobą. Trochę już żyje na świecie, sporo widziała, wiele przeżyła.
Wciąż jednak jej mało. Dawno, dawno temu zaczęła prowadzić swój pierwszy blog. Miał
być odskocznią od codzienności. Z czasem okazało się, że blogi to również styl życia, gdyż
dzięki nim poznaje się innych ludzi, inne punkty widzenia. Kim jest? Człowiekiem, kobietą, ale też dzielnym piechurem, gdyż to, co lubi najbardziej, to wędrówki po górach. Jeździ
również na rowerze. Jest przyjaciółką Małego Księcia i Kubusia Puchatka. Mimo że dawno
wyrosła z wieku dziecięcego, wciąż lubi się z nimi spotykać i dzielić wrażeniami.

216
33955551
3

Newa Rysuje

Lubi rysować i palić fajkę. Nie lubi porządku. Z pochodzenia Warszawianka. Z zawodu
freelancerka, o specjalizacji grafik. Ulubiony kolor: niebieski. Motto życiowe: Nulla dies
sine linea.
Prowadzi blogi:
rysunkowy: newarysuje.blogspot.com i portretowy: faceboxproject.blogspot.com

Projekt Blogerzy Bajki Piszą nie powstałby, gdyby nie bezinteresowna pomoc wielu osób.
To dzięki profesjonalistom i pasjonatom, którzy również prowadzą swoje blogi, Czytelnicy
mogą zapoznać się z naszym e-bookiem zatytułowanym Magiczna Bajaderka.
Przede wszystkim podziękowania kierujemy do Ewy (Newa Rysuje) – zdolnej ilustratorki,
blogerki i graficzki. Jej prace są nietuzinkowe i unikalne. Ewa zadbała o okładkę naszego e-booka, a także o ilustracje, które uświetniają całość projektu. Zprojektowała również logo
akcji Blogerzy Bajki Piszą. Jej zaangażowanie i gotowość do działania sprawiły, że możemy
być dumni z naszego dzieła!
Gorące podziękowania składamy naszej redaktorce i korektorce, Oli Pałce, która wykonała tytaniczną pracę i zajęła się korektą wszystkich nadesłanych utworów oraz materiałów.
Możemy jedynie podziwiać jej profesjonalizm oraz wytrwałość, bo przecież bajek było
bardzo dużo i każda wymagała szczególnej uwagi! Bez jej nieocenionej pomocy akcja nie
miałaby sensu.
Serdeczne podziękowania i gratulacje kierujemy w stronę Autorów. Wasz zapał, chęć działania oraz kreatywne podejście do postawionego Wam wyzwania dodawały nam skrzydeł.
Wasze bajki są dla nas wyjątkowe i mamy nadzieję, że czytelnicy podzielą nasze zdanie.
Dziękujemy także Wydawnictwu za zaufanie i wydanie e-booka, który teraz trafia do rąk
małych i dużych Czytelników. Wspaniała współpraca stanowiła dla nas motywację w niełatwej drodze do celu.
W Krainie Czytania i Historii (wkrainieczytania.blogspot.com)
Książki Zbójeckie (ksiazkizbojeckie.blox.pl)
217
33955551
3

Agnes A. Rose – prowadzi blog literacko-historyczny W Krainie Czytania i Historii

(wkrainieczytania.blogspot.com). Na co dzień pracuje z młodzieżą, ucząc języka angielskiego. Jest także dziennikarką amatorką. W swoich artykułach porusza sprawy kontrowersyjne, przez co pragnie zwrócić uwagę innych na problemy społeczne. Piętnuje ludzką
głupotę i brak tolerancji. Jej teksty niejednokrotnie spotkały się z uznaniem profesjonalnych dziennikarzy. Jako współorganizatorka projektu Blogerzy Bajki Piszą zamieściła w
nim swoją bajkę, napisaną specjalnie dla tej antologii.

Danuta Awolusi – prowadzi blog recenzencki Książki Zbójeckie (ksiazkizbojeckie.blox.

pl), który otrzymał wyróżnienie jury w plebiscycie na Literacki Blog Roku 2011. Jest absolwentką filologii polskiej, początkującą redaktorką i miłośniczką literatury. Prozę pisze
raczej okazyjnie, o wiele chętniej tworzy teksty krytycznoliterackie. Uwielbia muzykę Gospel i wykonuje ją na co dzień w warszawskim chórze Soul Connection, jest także dziennikarzem „Gazety na Chmielnej”, miesięcznika promującego Śródmieście Warszawy.

218
33955551
3

WSTĘP ..................................................................................................................... 4
AGNIESZKA STEUR
JAK KWASEK POZNAŁ PROMYCZKA ..................................................................... 5
RENATA SUCHODOLSKA
O MAŁYM HIPOPOTAMIE I WIELKIM BĄKU ...................................................... 18
ARTUR KRUK
BAJKI O KRÓLEWNACH ....................................................................................... 22
MONIKA PŁOSZAJ
KACPEREK W SMOCZEJ DOLINIE ....................................................................... 27
DAGMARA BOŻEK-ANDRYSZCZAK
WSZYSTKO DOBRE, CO SIĘ DOBRZE KOŃCZY ................................................... 37
MONIKA DYRLICA
OBŁOCZEK ANIEL(S)KI ........................................................................................ 44
ILONA POPŁAWSKA
DRZEWO................................................................................................................. 49
DOROTA KAMIŃSKA
KRÓLEWNA ŚNIERŻYNKA I JEJ PCHEŁKA ......................................................... 54
KINGA LIS
O LISKU TRÓJŁAPKU, KTÓRY CHCIAŁ ZOBACZYĆ MORZE .............................. 64
MARYSIA BOCHEŃSKA
MAGICZNY ZAKĄTEK ........................................................................................... 73
AUTOR ANONIMOWY
LEGENDA O KSIĘCIU WIZIMIRZE ....................................................................... 84
MONIKA GAŁA (KRASNOLUDEK)
O POLNEJ MYSZCE I KRÓLEWICZU ..................................................................... 89
KAROLINA KARPIEL
TĘCZOWA ZAGADKA ........................................................................................... 97
ANDRZEJ F. PACZKOWSKI
TAKA INNA KSIĘŻNICZKA .................................................................................. 107
219
33955551
3

EMILA BACZYŃSKA
LEŚNA PRZYGODA .............................................................................................. 115
EDYTA STĘPIEŃ
W KRAINIE SNÓW ............................................................................................... 123
INWENTARYZACJA KROTOCHWIL
O PANOWANIU KRÓLA BURDELA ..................................................................... 133
JUSTYNA JONEK
BAJKA PODWODNA ............................................................................................ 138
DANUTA AWOLUSI
O PRZEMĄDRZAŁEJ PCHLE PRZYPOWIEŚĆ Z MORAŁEM ............................... 144
MARIUSZ GRYGIERCZYK
POGOTOWIE LITERACKIE .................................................................................. 147
MICHALINA JUSIK
DINOZAUR W POTRZEBIE ................................................................................. 150
AGNES A. ROSE
JAK PIEKARZ MICHAŁ ZOSTAŁ KRÓLEM .......................................................... 155
OLAF TUMSKI
GDZIE JEST WILK? .............................................................................................. 162
MARIA IZABELA FUSS
KRÓTKA PRZYGODA ANGELUSA I VIRTUSA ................................................... 168
MATEUSZ JAKUBCZAK
NA RATUNEK KUROM ........................................................................................ 173
BARBARA BIELECKA-GRZYMKOWSKA
W OSADZIE MOFINKÓW .................................................................................... 178
AGNIESZKA PRUŻYŃSKA Z CÓRKĄ WERONIKĄ SMOLSKĄ (6 LAT)
BAJKA O BORSUKU ............................................................................................. 183
KAROLINA NIEDZIELSKA
TULI-PYSZCZKOWE PRZYGODY: WYPRAWA W MNIEJZNANE ........................187
JUSTYNA KAROLINA GAŁĄZKA
Z LASU ................................................................................................................. 193
ANIA GOTKOWICZ
OJ, NIEDOBRZE, PANIE BOBRZE… ..................................................................... 201
IWONA LEOŃCZUK
GDZIE KOŃCZĄ CZARNE CHARAKTERY Z BAJEK ........................................... 205
220
33955551
3

SYLWETKI AUTORÓW ........................................................................................ 211
ILUSTRACJE ......................................................................................................... 217
PODZIĘKOWANIA ............................................................................................... 217
INFORMACJA O ORGANIZATORACH ................................................................ 218
PATRONI MEDIALNI AKCJI ................................................................................. 218

221
33955551
3

